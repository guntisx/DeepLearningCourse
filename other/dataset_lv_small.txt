ARDIEVAS IEROČIEM
PIRMĀ DAĻA
I NODAĻA
Togad vēlā vasarā bijām izvietoti kādā ciemā, un no mūsu mājiņas pāri upei un līdzenumam pavērās skats uz kalniem.
Upes dibenu klāja oļi un akmeņi, saulē nožuvuši balti, un caurtecēs ūdens bija dzidrs un straujš, un zils.
Garām mājai pa ceļu virzījās karaspēks, un saceltie putekļi klājās pār koku lapām.
Arī stumbri bija noputējuši, un lapas togad bira agri, un mēs vērojām, kā aizsoļo karavīru vienības un ceļas putekļi, un vējā birst lapas, un atkal soļo karavīri, un tad paliek tikai ceļš, tukšs un balts, lapām piebiris.
Līdzenums bija auglīgs; tur bija dārzi, bet viņpus līdzenuma kalni bija rūsgani un kaili.
Kalnos notika cīņas, un naktīs varēja redzēt artilērijas zibšņus.
Tumsā likās, it kā plaiksnītos rūsa, bet naktis bija vēsas, un negaisa tuvošanās nebija jūtama.
Dažreiz tumsā mēs dzirdējām, kā zem loga soļo karavīri un vilcēji ved lielgabalus.
Naktī uz ceļiem bija dzīva kustība, gāja mūļi, apkrauti ar munīcijas kastēm katrā pusē nastu segliem, un braukāja daudz pelēku automašīnu, citas veda karavīrus, citas ar brezentu pārsegtu kravu, tās brauca lēnāk.
Lielgabalus veda arī pa dienu, to garie stobri bija nomaskēti ar zaļiem zariem, un zaļie lapotie zari un vīteņi paslēpa arī pašus vilcējus.
Uz ziemeļiem pāri ielejai redzējām kastaņu birzi un aiz tās upes šajā pusē vēl vienu kalnu.
Arī tur notika cīņas, bet kalnu neizdevās ieņemt, un rudenī, kad sākās lieti, kastaņiem nobira pēdējā lapa un zari kļuva kaili, un stumbri lietū nomelnēja.
Arī vīna dārzi kļuva reti un kaili un lauki izmirkuši un rūsgani, un rudenīgi sēri.
Garām ātri pabrauca mazas, pelēkas automašīnas; parasti šoferim blakus sēdēja viens virsnieks un aizmugurē "divi.
Šīs mašīnas vēl vairāk šļakstīja dubļus nekā smagās, un, ja viens no virsniekiem aizmugurē bija ļoti sīka auguma un sēdēja starp diviem ģenerāļiem, tik mazs, ka nevarēja saskatīt viņa seju, bet bija redzama tikai cepures virsa un šaurā mugura, un ja mašīna brauca sevišķi ātri, tad droši vien tas bija pats karalis.
Viņš dzīvoja Udinē un šādi parādījās ļaudīs gandrīz ik dienas, lai paskatītos, kāds ir stāvoklis, un stāvoklis bija ļoti bēdīgs."
Līdz ar ziemu sākās nemitīgs lietus, un līdz ar lietu sākās holera.
Tomēr to apturēja, un galu galā ar holeru armijā nomira tikai septiņi tūkstoši.
II NODAĻA
Nākamajā gadā bija daudz uzvaru.
Ieņēma kalnu aiz ielejas un kastaņām apaugošo nogāzi, uzvaras izcīnīja arī plakankalnē dienvidos no ielejas, un augustā mēs pārgājām pār upi un apmetāmies Gorīcijā kādā mājā, kuras sienas apvija sārtas glicīnijas un iežogotā ēnainā dārzā bija strūklaka un daudz kuplu koku.
Kaujas tagad notika nākamajā kalnu grēdā, nepilnu jūdzi tālāk.
Pilsēta bija ļoti skaista un mūsu mājoklis ļoti jauks.
Turpat lejā tecēja upe, un pilsētu ieņēma bez liekām pūlēm, tomēr kalniem tik drīz pāri netika, un es ar prieku nodomāju, ka austrieši laikam gribētu nākt pilsētā atpakaļ, ja karš beigtos, jo viņi to nebombardēja sagraušanas nolūkā, bet tikai mazliet, skata pēc.
Dzīve ritēja tālāk, un pilsētā bija hospitāļi un kafejnīcas, un artilērija nomaļās ielas, un divi publiskie nami "viens kareivjiem, otrs virsniekiem," un atvasaras vēsās naktis, cīņas kalnos aiz pilsētas, granātu izurbtais dzelzceļa tilts, saārdītais tunelis pie upes, kur notikušas kaujas, koki apkārt skvēram un garā aleja, kas ved uz skvēru; un vēl pilsētā bija meičas, bija karalis, kurš ātri aizbrauca garām savā mašīnā un kura seju un sīko augumu, garo kaklu un sirmo kazbārdiņu tagad dažreiz varēja samanīt, bija pēkšņi atsegtās telpas aiz nogruvušām sienām un apmetums, un draza turpat dārzos un dažreiz uz ielas, un mūsu panākumi pie Karso "ar visu to šis rudens stipri atšķīrās no pērnā rudens, kad bijām apmetušies ciematā.
Arī karš bija kļuvis citāds."
Ozolu birzs uzkalnā aiz pilsētas bija noslaucīta no zemes virsas.
Vasarā, kad mēs ienācām pilsētā, birzs zaļoja, nu vairs palikuši tikai celmi, nolauzti stumbri un saārdīta zeme, un kādu dienu rudens beigās, staigādams pa šo postažu, es ieraudzīju pāri kalniem tuvojamies mākoni.
Tas slīdēja ļoti ātri, un saule kļuva bālgani dzeltena, un tad visu apņēma pelēka dūmaka, debesis samācās, un mākonis velšus vēlās no kalna lejup, un pēkšņi tas mūs ietina, un tas bija sniegs.
Sniegs sniga ieslīpi pa vējam, kailā zeme tika apsegta, celmi vien palika laukā, sniegs apsedza lielgabalus, un sniegā iemina takas uz ateju turpat aiz tranšejām.
Vēlāk, aizgājis uz pilsētu, es vēroju sniega pārslas pa atklātā nama logu, "tas bija virsniekiem paredzētais nams, kur mēs ar draugu sēdējām pie asti pudeles," un, skatīdamies, kā lēni un smagi krīt sniegs, sapratām, ka šim gadam nu pietiks.
Tālāk upes augštecē kalni bija pretinieka rokās, viss novads aiz upes bija pretinieka rokās.
Tur būs ko pacīnīties nākamgad.
Mans draugs ieraudzīja mūsu mācītāju aizlaipojam pa šķīdoni un pieklauvēja pie rūts, lai pievērstu viņa uzmanību.
Mācītājs pacēla galvu.
Viņš ieraudzīja mūs un pasmaidīja.
Mans draugs meta ar roku, lai viņš nāk iekšā.
Mācītājs papurināja galvu un gāja tālāk.
Vakarā virsnieku ēdamistabā pēc spageti "to visi ēda ātri un lielā nopietnībā, cits ar dakšiņām celdams makaronus tik augstu, lai tie izstiepjas un tos var iedabūt mutē, cits pieliekdamies pie šķīvja, un virsū uzdzēra vīnu no galona pudeles salmu pinumā: pudele karājās metāla statnī, ar rādītājpirkstu vajadzēja pieliekt pudeles kaklu, un vīns, dzidri sarkans, skāņš un tīkams, ielija glāzē, ko pieturēja ar to pašu roku" pēc spageti kapteinis sāka vilkt uz zoba mācītāju.
Mācītājs bija jauns un ātri sarka, un viņš valkāja tādu pašu uniformu kā mēs, pārējie, tikai uz pelēkās formas blūzes kreisās krūšu kabatas bija tumšsarkans samta krusts.
Kapteinis runāja lauzītā itāliešu valodā, acīm redzot, domāja, ka tad es labāk sapratīšu un neko nepalaidīšu garām.
"Mācītājs šovakar bija meitās.," kapteinis teica, skatīdamies uz mācītāju un uz mani.
Mācītājs smaidīja un sarka, un purināja galvu.
Kapteinis viņu bieži apcēla.
"Vai tad ne?"
kapteinis jautāja.
"Šodien pat redzēju mācītāju pie meitām."
"Nē," mācītājs sacīja.
Virsniekus uzjautrināja šī apcelšana.
"Mācītājs neiet meitās," kapteinis turpināja.
"Mācītājs nekad neiet meitās," viņš man skaidroja.
Viņš paņēma manu glāzi un pielēja, visu laiku skatīdamies uz mani, bet nenovērsdams acu arī no macītāja.
"Varu saderēt, ka mācītājs iet katru vakaru."
Pie galda visi smējās.
"Jūs saprotat?
Mācītājs to uzņēma kā joku.
"Pāvests grib, lai austrieši uzvar," majors ieteicās.
"Viņš mīl Franci Jozefu.
No tā austrieši iesit naudu.
Es esmu ateists."
"Vai jums gadījies lasīt «Melno cūku»?"
leitnants ieprasījās.
"Es jums pagādāšu.
Šī grāmata satricināja manu ticību."
"Neķītra un zemiska grāmata," mācītājs noteica.
"Tur garīdznieki parādīti īstā gaismā.
Jums patiks," viņš teica man.
Es uzsmaidīju mācītājam, un viņš smaidīja man pretī sveču liesmām pāri.
"Es jums tomēr sadabūšu," leitnants noteica.
"Katrs domājošs cilvēks ir ateists," majors sacīja.
"Brīvmūrniekus gan es neatzīstu."
"Toties es atzīstu, leitnants teica."
Viena cēla organizācija.
Kāds ienāca, un, durvīm paveroties, redzēju, ka ārā snieg.
"Ofensīvas vairs neuzsāksim, nāk jau sniegs," teicu.
"Protams, ne," majors atteica.
"Jums derētu paņemt atvaļinājumu.
Viņi jūs mīlēs kā dēlu."
"Viņš varētu braukt uz Palermo."
"Viņam vajadzētu apskatīt Kapri."
"Es jums ieteiktu aizbraukt uz Abruci un apciemot manus vecākus Kaprakotā," mācītājs sacīja.
"Liela vajadzība viņam braukt uz Abruci.
Tur sniegs vēl dziļāks nekā te.
Ko viņš tur meklēs pie lauciniekiem.
Lai brauc uz kultūras un civilizācijas centriem."
"Tur pie tām skaistām meitenītēm.
Es jums iedošu dažas adreses Neapolē.
Īstas daiļavas... ne soli nesper bez mammas.
Ha!
Ha!
Ha!"
Kapteinis izpleta pirkstus "vispirms īkšķi, tad pārējos, it kā būtu nodomājis rādīt ēnu figūras, Uz sienas krita ēna no viņa rokas.
Viņš atkal ņēmās runāt lauzītā itāliešu valodā."
Jūs brauksiet šitāds te, "viņš parādīja uz īkšķi, un pārbrauksiet šitāds te," viņš pieskārās pie mazā pirkstiņa.
Visi smējās.
"Skatieties," kapteinis sacīja.
Viņš atkal izpleta pirkstus.
Un atkal sveces gaismā uz sienas krita rokas ēna.
Viņš sāka ar izstiepto īkšķi un pēc kārtas noskaitīja visus pirkstus: sotto-tenente1 (īkšķis), tenente2 (rādītāja pirksts), capitano3 (vidējais pirksts), maggiore4 (zeltnesis) un tenente-colonello5 (mazais pirkstiņš).
"Jūs aizbrauksiet kā sotto-tenente!
Un pārbrauksiet kā tenente-colonello!"
Visi smējās.
Kapteiņa ēnu figūras tiem varen patika.
Viņš paskatījās uz mācītāju un iesaucās: "Katru vakaru, mācītāj," varu saderēt!
"Visi atkal smējās."
"Jums tūlīt jāņem atvaļinājums," majors sacīja.
"Es labprāt brauktu kopā ar jums un visu izrādītu," leitnants teica.
"Kad brauksiet atpakaļ, atvediet fonogrāfu!"
"Atvediet labas opermūzikas plates!"
"Atvediet Karuzo!"
"Nevediet Karuzo!
Viņš bļauj."
"Pamēģiniet jūs tā pabļaut!"
"Viņš bļauj.
Kad es jums saku" viņš bļauj!
"Es jums ieteiktu aizbraukt uz Abruci," mācītājs atkārtoja.
Visi bija kļuvuši skaļi.
"Tur ir labas medību vietas.
Jūs varētu apmesties pie manējiem.
Man tēvs ir slavens mednieks."
"Aiziet!"
III NODAĻA
Kad atgriezos frontē, mēs vēl stāvējām tai pašā pilsētā.
Tagad te bija savests daudz vairāk lielgabalu un klāt jau pavasaris.
Lauki bija zaļi, un vīnogulāji sanesuši mazus, zaļus pumpurus, un ceļmalas kokiem saplaukušas mazas, zaļas lapiņas, un no jūras pūta viegls vējiņš.
Es vēroju pilsētu un pakalnu, un veco pili pakalna galā, un aiz tās kalnus, rūsganus kalnus ar vieglu zaļumu nogāzēs.
Pilsētā bija vairāk lielgabalu, bija daži jauni hospitāļi, uz ielas varēja sastapt angļus un dažreiz arī anglietes, un artilērijas apšaudē bija saārdīts vēl vairāk māju.
Laiks pieturējās silts, kā jau pavasarī, un es gāju pa kokiem apstādītu ieliņu, ko bija sasildījuši saules stari, krizdami pret māju sienām, "un pārliecinājos, ka mēs vēl dzīvojam tai pašā mājā un viss te izskatās tāpat kā toreiz, kad es braucu prom.
Durvis bija vaļā, ārā piesaulē uz sola sēdēja kāds kareivis, pie sānu durvīm gaidīja sanitārā mašīna, un tiklīdz iegāju, tā sajutu marmora grīdu un hospitāļa smaržu.
Viss bija tāpat, kā bijis, tikai laukā pavasaris.
Es pavēru lielās istabas durvis un ieraudzīju majoru sēžam pie galda, logs bija vaļā, un istabā ieplūda saules gaisma.
Viņš mani neredzēja, un es nezināju, vai iet iekšā ar raportu vai vispirms iet augšā notīrīt ceļa putekļus.
Izšķīros un gāju augšā."
Istaba, kurā es dzīvoju kopā ar Rinaldi, bija sētas pusē.
Logs bija vaļā, mana gulta pārklāta ar segu, un visa mana mantība pakārta pie sienas "gāzmaska garenā skārda bundžā un tērauda kaska uz tā paša vadža.
Gultas kājgalī stāvēja mana plakanā ceļasoma, un mani spīdīgie, ieeļļotie ziemas zābaki bija nolikti uz ceļasomas.
Austriešu snaiperu šautene ar zilganu astoņstūra stobru un skaistu, ērtu tumša riekstkoka laidi karājās starp abām gultām.
Es atcerējos, ka šautenes tālskatis ieslēgts ceļasomā.
Leitnants Rinaldi gulēja aizmidzis otrā gultā.
Izdzirdis manus soļus, viņš pamodās un piecēlās sēdus."
"Čau!"
viņš uzsauca.
"Kā pavadīji atvaļinājumu?"
"Lieliski."
Mēs sarokojāmies, un viņš apņēma mani ap pleciem un noskūpstīja,
"Tev derētu nomazgāties, Kur biji un ko darīji?
Tūlīt klāj vaļā!"
"Visur.
Milānā, Florencē, Romā, Neapolē, Villā Sandžovanni, Mesīnā, Taorminā ..,"
Vai ko skaistu arī piedzīvoji?"
"Jā"
"Kur?"
Pasaki "kur gāja vislabāk?"
"Milānā."
"Tas tāpēc, ka tur biji vispirms.
Kur tu satiki viņu?
Kovā?
Kur aizgājāt?
Kā tad bija?
Tūlīt klāj vaļā!
Vai paliki pa nakti?"
"Jā."
"Kas tur sevišķs.
Tagad mums arī ir jaukas meičas.
Vēl nemaz frontē nav bijušas."
"Brīnišķīgi."
"Netici?
Pēcpusdien aiziesim, tad redzēsi.
Pilsētā ir glītas anglietes.
Pašlaik esmu ieķēries mis Bārklijā.
Paņemšu tevi līdzi pie viņas.
Droši vien es apprecēšu mis Bārkliju."
"Man jāiet nomazgāties un pieteikties.
Vai tad tagad darba nav?"
"Kopš tu esi prom, mums ir tikai apsaldējumi, apsaluma čūlas, dzeltenā kaite, gonoreja, pašu izdarītie ievainojumi, plaušu karsonis un cietais un mīkstais šankrs.
Jaunnedēļ atkal iešot vaļā.
Varbūt ies arī.
Tā runā.
Kā tu domā, vai būtu prātīgi apprecēt mis Bārkliju" pēc kara, protams?
"Noteikti," es sacīju un pielēju pilnu bļodu ar ūdeni.
"Šovakar tu man visu izstāstīsi," Rinaldi noteica.
"Tagad man jāizguļas, lai svaigs un smuks varētu ierasties pie mis Bārklijas."
Es novilku frenci un kreklu un nomazgājos bļodā aukstā ūdenī.
Kamēr rīvējos ar dvieli, mans skatiens klīda apkārt pa istabu un ārā pa logu un apstājās pie Rinaldi, kas aizvērtām acīm gulēja gultā.
Viņš bija izskatīgs, manos gados, dzimis Amalfi.
Rinaldi patika ķirurga darbs, un mēs bijām lieli draugi.
Kamēr tā skatījos uz viņu, viņš atvēra acis.
"Nauda tev ir?"
"Ir."
"Aizdod piecdesmit liru!"
Es noslaucīju rokas un izvilku kabatas portfeli, kas bija pie sienas pakārtā frenča iekškabatā.
Rinaldi paņēma naudas zīmi, salocīja to un, nepieceldamies no gultas, iebāza bikšu kabatā.
Tu esi mans lielais un labais draugs un mans finansiālais balsts."
Tovakar virsnieku ēdamtelpā es sēdēju blakus mācītājam, un viņš likās vīlies un pēkšņi sabozies, tāpēc ka nebiju aizbraucis uz Abruci.
Viņš esot aizrakstījis tēvam, ka es braukšot, un viņi gatavojušies mani uzņemt.
Pats arī jutos tikpat nelāgi un nevarēju saprast, kāpēc neaizbraucu.
Man ļoti gribējās aizbraukt, un es mēģināju izskaidrot, kā viss iegrozījās; beidzot viņš saprata, ka es tiešām biju gribējis braukt, un mazliet nomierinājās.
Es biju izdzēris daudz vīna un pēc tam kafiju un stregu, un skurbuma vaļsirdībā sāku klāstīt, ka mums parasti neizdodas izdarīt tā, kā gribam darīt, īstenībā nekad neizdodas.
Mēs abi runājāmies, kamēr citi strīdējās.
Es biju gribējis braukt uz Abruci.
Un tomēr nebiju iegriezies tai pusē, kur ceļi sasaluši un cieti kā metāls, kur gaiss tīrs, dzestrs un sauss un sniegs sauss un irdens, kur zaķu pēdas sniegā, kur zemnieki noņem cepures un godā tevi par lordu un kur ir laba medīšana.
Tai pusē nebiju iegriezies, toties biju iegriezies piepīpētās kafejnīcās un pavadījis tādas naktis, kad istaba griežas apkārt un jāblenž sienā, lai noturētos līdzsvarā, pavadījis naktis gultā, piedzēries, apjēdzot, ka nekā vairs nav, tikai pamostoties dīvains satraukums, jo nezini, kas bijis tev blakus gultā, un visa pasaule tumsā tik nereāla un satraucoša, ka tev atkal jāieslīgst nakts neziņā un bezrūpībā, jo tu esi pārliecināts, ka nekā vairs nav, nekā, nekā nav, un tev ir vienalga.
Un pēkšņi tev vairs nav vienalga, un tu guli un dažkārt rītos pamosties, kad tev vairs nav vienalga, un viss, kas naktī noticis, drīz izgaist, paliek vienīgi skaudrā īstenība un dažkārt vēl strīdi par samaksu.
Tad atkal kļūst jauki un tīkami, un silti, un tu ēd pirmās un otrās brokastis.
Citreiz nav nekāda jaukuma, un tu esi priecīgs, ka tiec ārā uz ielas, taču arvien seko tāda pati jauna diena un atkal jauna nakts.
Mēģināju aprakstīt nakti, kāda atšķirība starp dienu un nakti, pārliecināt, ka nakts ir labāka, ja vien diena nav ļoti skaidra un vēsa, tomēr neatradu vārdus, tāpat kā neatrodu šobrīd.
Ja pats esat to piedzīvojis, tad zināt.
Viņš nebija to piedzīvojis, taču saprata, ka es tiešām biju gribējis braukt uz Abruci, tomēr neaizbraucu, un mēs palikām draugi, jo mums bija daudz kā kopīga, lai gan tikpat daudz atšķirīga.
Viņš vienmēr zināja to, ko es nezināju vai arī uzzinājis viegli aizmirsu.
Toreiz pats to neapjautu, sapratu tikai vēlāk.
Visi bija paēduši, bet vēl palika sēžam ēdamistabā, un strīdi turpinājās.
Mēs abi pārtraucām sarunu, un kapteinis iesaucās: "Mācītājs bēdīgs!
Mācītājs bēdīgs bez meičām!"
"Es neesmu bēdīgs," mācītājs sacīja.
"Mācītājs bēdīgs.
Mācītājs grib, lai karā uzvar austrieši," kapteinis sacīja.
Visi klausījās, Mācītājs papurināja galvu.
"Nē," viņš teica.
"Mācītājs grib, lai mēs neejam uzbrukumā.
Jūs gribat, lai neejam uzbrukumā?"
"Nē.
Ja ir karš, tad jāuzbrūk!"
"Jāuzbrūk!
Mēs uzbruksim!"
Mācītājs piekrītoši pamāja ar galvu.
majors sacīja.
"šo lāga dvēseli."
"Viņš tur neko nevar grozīt," noteica kapteinis.
Mēs visi piecēlāmies no galda.
IV NODAĻA
No rīta mani uzmodināja baterija kaimiņu dārzā, un es pamanīju pa logu jau spraucamies saules starus un izkāpu no gultas.
Piegāju pie loga un paskatījos ārā.
Grantētie celiņi bija slapji, un zālē vēl bija rasa.
Baterija izšāva divas reizes, un ikreiz no gaisa viļņa nodrebēja rūtis, pat manas pidžamas stūri noplivinājās.
Lielgabalus nekur nemanīju, tie, acīm redzot, šāva taisni mums pāri.
Bija nepatīkami, ka lielgabali tik tuvu, vienīgais mierinājums, ka tie nav vēl lielāka kalibra.
Skatīdamies lauka pa logu, izdzirdēju, ka uz ceļa izbrauc smagā mašīna.
Es apģērbos, nokāpu lejā, virtuvē izdzēru kafiju un gāju uz garāžu.
Garajā nojumē cita pie citas stāvēja desmit mašīnas.
Tās bija pelēki nokrāsotas sanitārās mašīnas, augšā platākas, ar strupiem priekšgaliem un atgādināja furgonus.
Ap vienu mašīnu pagalmā darbojas mehāniķi.
Vēl trīs mašīnas bija kalnos pārsiešanas punktos.
"Vai artilērija apšaudīs bateriju?"
pajautāju vienam no mehāniķiem.
"Nē, Signor Tenente.
To aizsedz pakalniņš."
"Kāds vispār stāvoklis?"
"Var iztikt.
Šī mašīna nekur vairs neder," tās citas vēl ripo.
"Viņš pārtrauca darbu un uzsmaidīja man."
"Bijāt atvaļinājumā?"
"Jā."
Viņš noslaucīja rokas gar džemperi un parādīja zobus.
"Un jauki pavadījāt laiku?"
Pārējie arī parādīja zobus.
"Lieliski," es teicu.
Nelaime pēc nelaimes."
"Kas tad šoreiz?"
"Jāliek jauni gredzeni."
Es netraucēju viņus darbā, "mašīna izskatījās kā apsmieklam nolikta: motors atsegts un daļas sarindotas uz skrūvsola," un gāju nojumē apskatīt pārējās.
Tās bija puslīdz tīras, dažas tikko nomazgātas, citas drusku apputējušas.
Rūpīgi aplūkoju riepas, lai pārliecinātos, vai nav sadurtas vai saplēstas uz akmeņiem.
It kā viss būtu kārtībā.
Acīm redzot, mana apgaita šeit bija veltīga.
Biju iedomājies, ka mašīnu stāvoklis, tāpat viss, kas kārtojams "ievainoto un slimo laicīga aizvešana no pārsiešanas punktiem, pārvadāšana no kalniem uz evakuācijas punktiem un izvietošana pa dokumentos norādītajiem hospitāļiem," ievērojamā mērā ir atkarīgs no manis.
Bet laikam tas neko daudz negrozīja, vai nu esmu šeit, vai neesmu.
"Ar rezerves daļām grūtību nebija?"
pajautāju vecākajam mehāniķim.
"Nē, Signor Tenente."
"Kur tagad ir degvielu noliktava?"
"Turpat."
"Labi," es sacīju un gāju atpakaļ ēdamtelpā izdzert vēl tasi kafijas.
Kafija bija bāli pelēka, sasaldināta ar kondensēto pienu.
Aiz loga plauka skaists pavasara rīts.
Degunā jutu tādu kā sausumu, tas nozīmēja, ka diena būs karsta.
Todien es pārbaudīju posteņus kalnos un pilsētā atgriezos tikai pievakarē.
Manā prombūtnē, kā rādās, viss gājis uz labo pusi.
Dzirdēju runājam, ka drīz atkal pāriešot uzbrukumā.
Divīzijai, kurai mēs bijām piesaistīti, vajadzēs iet uzbrukumā upes augštecē, un majors man uzdeva uzbrukuma laikā pārzināt sanitāros posteņus.
Uzbrūkošajām daļām būs jāšķērso upe pāri šaurai kalnu aizai un jāizvietojas nogāzē.
Mašīnas jānovieto iespējami tuvāk upei un jānomaskē.
Vietas izraudzīšana, protams, bija kājnieku ziņā, bet par tālāko jāgādā mums.
Tā bija viena no tām darbībām, kas radīja ilūziju, it kā tu pats piedalītos kaujā.
Es biju vienos putekļos un netīrumos un uzgāju augšā savā istabā nomazgāties.
Rinaldi sēdēja gultā ar Hugo angļu gramatiku rokā.
Viņš bija apģērbies, uzāvis melnos zābakus un ieziedis matus.
"Brīnišķīgi," viņš sacīja, mani ieraugot.
"Tu taču nāksi man līdzi pie mis Bārklijas?"
"Nē."
"Jā.
Es tevi lūdzu, nāc un palīdzi man viņu savaldzināt!"
"Labs ir.
Pagaidi, kamēr es sakārtojos."
"Noskalojies un nāc tāds pats, kāds esi."
Es nomazgājos, sasukāju matus, un mēs devāmies prom.
"Pagaidi drusku," Rinaldi sacīja.
"Vai neiedzersim?"
Viņš attaisīja čemodānu un izcēla pudeli.
"Stregu ne," es teicu.
"Nē.
Tas ir grapa."
"Tad gan."
Viņš pielēja divas glāzes, un mēs saskandinājām, rādītājpirkstus izstiepuši.
Degvīns bija ļoti stiprs.
"Vēl?"
"Lai iet," es teicu.
Izdzērām otru glāzi, Rinaldi nolika pudeli, un mēs kāpām lejā.
Pa pilsētu ejot, vēl jutu tveici, bet saule jau laidās uz rietu, un kļuva patīkami vēsāks.
Angļu hospitālis atradās lielā villā, ko pirms kara uzcēluši vācieši.
Mis Bārklija bija dārzā.
Tur bija vēl viena māsa.
Mēs ieraudzījām baltos uzsvārčus zibam starp kokiem un gājām turp.
Es arī pieliku roku pie cepures, bet daudz atturīgāk.
"Labdien!"
mis Bārklija teica.
"Jūs taču neesat itālietis?"
"Nē, nē."
Rinaldi sarunājās ar otru māsu.
Abi smējās.
"Cik savādi, jūs" un itāliešu armijā!
"Tieši armijā neesmu.
Sanitārajā vienībā."
"Nezinu.
Ne jau vienmēr visu var izskaidrot."
"Vai tiešām?
"Ārkārtīgi jauki."
"Nē."
ievaicājos.
Mis Bārklija bija diezgan slaika.
Man viņa likās ļoti skaista.
Viņai rokā bija tieva niedres nūjiņa, tāda kā rotaļu jājampātaga ar ādas apdari.
"Tā piederēja kādam puisim, pērn viņš krita."
"Lūdzu, piedodiet."
"Ļoti jauks zēns.
Bijām nolēmuši precēties, bet viņš aizgāja bojā pie Sommas."
"Tur notika briesmu lietas."
"Vai jūs tur bijāt?"
"Nē."
"Esmu par to dzirdējusi," viņa teica.
"Kas nu te par karošanu, nemaz nevar salīdzināt.
Man šo pātadziņu atsūtīja.
Viņa māte atsūtīja.
Atrasta pie pārējām mantām."
"Vai ilgi bijāt saderinājušies?"
"Astoņus gadus.
Kopā uzaugām."
"Un kāpēc neapprecējāties?"
"Nezinu," viņa atteica.
"Muļķīgi iznāca.
Vismaz to es viņa labā varēju izdarīt.
Bet baidījos, ka tā būs vēl ļaunāk."
"Saprotu."
"Vai jūs kādreiz esat mīlējis?"
"Cik skaisti mati," sacīju.
"Jums patīk?"
"Ļoti."
"Kad viņš bija kritis, taisījos tos nogriezt."
"Kāpēc?"
"Man gribējās viņa dēļ kaut ko izdarīt.
Redzat, par citu es daudz nebēdātu, ja vien viņš vēlētos.
Darītu visu pēc viņa prāta, ja es būtu zinājusi.
Mēs būtu apprecējušies vai tāpat.
Tagad saprotu.
Bet tad viņam bija jāiet karā, un es nesapratu."
Es klusēju.
"Toreiz vēl nekā nesapratu.
Domāju, tā viņam būs vēl grūtāk.
Domāju, varbūt viņš to nepārdzīvos, un tad viņu nogalināja" un visam beigas,
"Diez vai tā ir."
Mūsu skatieni pievērsās Rinaldi, kas sarunājās ar otru māsu.
"Ka viņu sauc?"
"Fērgusone.
"Jā.
Ļoti labs ārsts."
"Brīnišķīgi.
Te jau fronte ir tuvu?"
"Diezgan."
"Nejēdzīgā fronte," viņa sacīja.
"Bet apkārtne šeit skaista.
Vai drīz sāksies uzbrukums?"
"Jā."
"Tad dabūsim norauties.
Dīkā dzīve beigsies."
"Sen jūs kopjat ievainotos?"
"Kopš piecpadsmitā gada beigām.
Aizgāju reizē ar viņu.
Atceros, toreiz loloju muļķīgas cerības, ka viņš nokļūs tajā hospitālī, kur es strādāšu.
Ar zobena cirstu brūci un apsietu galvu.
Vai ar cauršautu plecu.
Tas būtu tik romantiski."
"Šī jau ir tā romantiskā fronte," es sacīju.
"Jā," viņa atbildēja.
"Cilvēki neapjēdz, ko nozīmē Francija.
Ja viņi apjēgtu, tas nevarētu turpināties.
Viņam nebija zobena cirstu brūču.
Viņu saraustīja gabalos."
Es klusēju.
"Jūs domājat" ilgi tā turpināsies?
"Nē."
"Kā to apturēs?"
"Kaut kur pajuks."
"Mēs paši pajuksim.
Mēs pajuksim Francijā.
Nevar turpināt kā pie Sommas un nepajukt."
"Te viņi nepajuks."
"Jūs domājat?"
"Jā.
Pērnvasar viss laimīgi beidzās."
"Gan pajuks," viņa sacīja.
"Visi pajuks."
"Vācieši arī."
"Nē.
Nedomāju."
Mēs piegājām pie Rinaldi un mis Fērgusones.
"Vai jums patīk Itālija?"
Rinaldi angliski vaicāja mis Fērgusonei.
"Diezgan labi."
"Nesaprotu," Rinaldi nogrozīja galvu,
"Abbastanza Bene,6" es pārtulkoju.
Viņš nogrozīja galvu.
"Tas nav labi.
Jūs mīlat Angliju?"
"Ne sevišķi.
Redziet, esmu skotiete."
Rinaldi nesapratnē paskatījās uz mani.
"Viņa ir skotiete, tāpēc Skotiju mīl vairāk nekā Angliju," itāliski paskaidroju.
"Bet Skotija taču ir Anglijā."
To es pārtulkoju mis Fērgusonei.
"Pas encore7" mis Fērgusone sacīja,
"Patiešām ne?"
"Un nekad nebūs.
Mēs neciešam angļus."
"Jūs neciešat angļus?
Neciešat mis Bārkliju?"
"Nu, tas ir citādi.
Nevajag saprast tik burtiski."
Pēc brīža mēs atvadījāmies un gājām prom.
Pa ceļam Rinaldi ieminējās: "Mis Bārklijai tu patīc labāk nekā es.
Tas ir skaidrs.
Bet mazā skotiete ir ļoti jauka."
"Ļoti," es sacīju.
Nebiju ievērojis, kāda viņa ir.
"Tev viņa patīk?"
"Nē," atteica Rinaldi.
V NODAĻA
Nākamās dienas pievakarē es atkal devos pie mis Bārklijas.
Dārzā viņas nebija, un es piegāju pie villas sānu durvīm, kur piebrauca sanitārās mašīnas.
Es teicu, ka zinu.
"Jūs esat tas amerikānis itāliešu armijā?"
viņa jautāja.
"Jā."
"Kā tad tā?
Kāpēc jūs nepārnācāt pie mums?"
"Nezinu.
Vai tad varu pāriet?"
"Diez vai.
"Es dzīvoju Itālijā un runāju itāliski."
"Nē, divās nedēļās gan neiemācīšos.
Es mācos jau mēnešiem.
Tad viņa būs brīva.
Bet nevediet šurp nekādus itāliešus."
"Kaut arī tiem tik skaista valoda?"
"Tomēr ne.
Un kaut arī tiem tik skaista uniforma."
"Arlabvakaru," es teicu.
"A rivederci, Tenente.8"
"A rivederla."
Es pieliku roku pie cepures un gāju ārā.
Diena bija karsta.
Biju atbraucis priekštilta pozīcijās upes augštecē pie Plavas.
No šejienes vajadzēja sākties uzbrukumam.
Pagājušajā gadā nebija iespējams tikt pāri uz otru pusi, jo no kalnu pārejas uz pontontiltu veda tikai viens ceļš un tas pats gandrīz veselu jūdzi bija zem ložmetēju un granātu uguns.
Šis tilts arī nebija tik plats, lai pa to pārgādātu pāri visu transportu, austrieši te varētu sakurt īstu asins pirti.
Taču itālieši bija tikuši otrā pusē un izvietojušies pusotras jūdzes garumā gar austriešu krastu.
Vieta bija bīstama, un austrieši neļaus viņiem šeit palikt.
Abas puses tagad bija iecietīgas, jo austrieši vēl turējās priekštilta pozīcijās upes lejtecē.
Austriešu tranšejas bija kalna nogāzē tikai dažus jardus no itāliešu pozīcijām.
Te kādreiz bijusi neliela pilsētiņa, bet tagad vieni vienīgi gruveši.
No stacijas arī nekas nebija palicis pāri, dzelzceļa tilts saārdīts, to nevarēja salabot, jo tas bija pārāk atklātā vietā.
Atstājis mašīnu pārsiešanas punktā kalna piekājē, pa šauro ceļu nonācu pie upes, pārgāju pāri pontontiltam, ko aizsargāja kalna nokare, pa tranšejām nokļuvu sagrautajā pilsētā un devos tālāk gar nogāzes malu.
Visi bija salīduši zemnīcās.
Te bija noliktas raķetes, ar ko izsaukt palīgā artilēriju vai dot signālu, ja pārtrūktu telefona sakari.
Klusums, tveice un putekļi.
Pāri dzeloņstieplēm paskatījos uz austriešu pozīcijām.
Neviens nebija redzams.
Kādā zemnīcā iedzēru malku vīna kopā ar pazīstamu kapteini un gāju atpakaļ pa tiltu.
Pašlaik pāri kalniem būvēja jaunu, platu ceļu, kas veda līču loču lejup uz tiltu.
Tiklīdz ceļš būs gatavs, tā sāksies uzbrukums.
Šis ceļš gāja caur mežu, vietām ar asiem pagriezieniem.
Pa šo ceļu vajadzēja visu pievest, bet tukšās kravas mašīnas, rati un sanitārās mašīnas ar ievainotajiem atpakaļ brauks augšup pa veco, šauro ceļu.
Pārsiešanas punkts bija austriešu krastā kalnu nokares aizsegā, un sanitāriem ievainotie bija jānes nestuvēs pāri pontontiltam.
Tāpat būs arī, kad sāksies uzbrukums.
Cik noprotams, apmēram pēdējo jūdzi no jaunā ceļa, kur tas iznāca līdzenumā, austrieši ērti varēs apšaudīt.
Tā vien likās "sprukās būsim.
Bet es atradu vietu, kur paslēpt mašīnas, kad tās būs izkļuvušas no bīstamās joslas un gaidīs, kamēr pa pontontiltu pienesīs ievainotos.
Labprāt būtu braucis atpakaļ pa jauno ceļu, bet tas vēl nebija gatavs.
Ceļš izskatījās plats, ar labu slīpumu; pagriezieni, kalna nogāzē šur tur pazibēdami starp kokiem, likās varen iespaidīgi.
Mašīnām ar tik spēcīgām bremzēm ceļš, šķiet, būs kā radīts, katrā ziņā lejup tās brauks tukšā.
Es braucu atpakaļ pa šauro ceļu."
Mūs apturēja divi karabinieri.
Bija nokritis šāviņš, un, kamēr mēs stāvējām, uz ceļa nokrita vēl trīs.
Tie bija septiņdesmit septītā kalibra šāviņi; vispirms tie gaisā nošņāca, pēc tam sekoja stiprs sprādziens un uzliesmojums, un tad pāri ceļam noklājās pelēki dūmi.
Karabinieri pamāja mums, lai braucam.
Braucot garām tām vietām, kur bija krituši šāviņi, es vairījos no nelielajām izrautajām bedrēm, un degunā man sitās izvandīto mālu un sadrupināto oļu smaka.
Es atgriezos Gorīcijā mūsu villā un, kā jau teicu, devos pie mis Bārklijas.
Steigā paēdu pusdienas un gāju uz villu, kur atradās angļu hospitālis.
Villa patiešām bija ļoti plaša un skaista, un visapkārt tai auga vareni koki.
Mis Bārklija sēdēja dārzā uz sola.
Viņai blakus sēdēja mis Fērgusone.
Likās, abas ļoti priecājās, mani ieraugot, bet pēc brīža mis Fērgusone atvainojās un aizgāja.
"Es atstāšu jūs divatā," viņa sacīja.
"Jūs tīri labi iztiksiet bez manis."
"Es tomēr iešu.
Jāuzraksta dažas vēstules."
"Ar labu nakti," sacīju.
"Ar labu nakti, mister Henrij."
Nerakstiet neko tādu, kas nav pa prātam cenzoriem!
"Neraizējieties!
Es rakstīšu tikai par to, cik skaistā vietā mēs dzīvojam un cik drosmīgi ir itālieši."
Tā jūs drīz vien tiksiet pie ordeņa.
"Tas nebūtu peļami.
Ar labu nakti, Ketrin."
"Pēc brītiņa pie jums ieiešu," mis Bārklija sacīja.
Mis Fērgusone pazuda tumsā.
"Viņa ir jauka," es ierunājos,
"Jā, ļoti jauka.
Viņa ir māsa."
Vai tad	jūs neesat māsa?
"Nē.
Es esmu no tiem, ko sauc	par	 V. A. D.9 Mēs strādājam ļoti daudz, bet neviens mums neuzticas."
"Kāpēc?"
"Mums neuzticas, kad te ir mierīgi.
Kad īsti jāraujas, tad gan."
"Kāda tur starpība?"
"Māsa ir kaut kas līdzīgs ārstam.
Ilgi jāmācās.
Bet par V. A. D. var ātri kļūt."
"Saprotu."
"Itālieši negribēja laist sievietes	tik tuvu frontei."
Tāpēc mums	 arī ir speciāls režīms.
Mēs nekur  neejam.
"Es taču drīkstu šurp atnākt?"
"Protams... Neesam jau klosterī,"
"Nerunāsim vairs par karu!"
"Tas ir ļoti grūti.
Šādā vietā grūti nerunāt."
"Kaut kā mēģināsim aizmirst."
"Pamēģināsim."
Tumsā lūkojāmies viens otrā.
Domādams par to, cik viņa skaista, es saņēmu viņas roku.
Viņa to atļāva, es paturēju viņas plaukstu un apliku roku viņai apkārt.
"Nevajag," viņa teica.
Mana roka palika turpat.
"Kāpēc?"
"Nevajag."
"Vajag," es teicu.
"Lūdzu.
Es tumsā noliecos, lai viņu noskūpstītu, un pēkšņi it kā apsvilinājos.
Viņa man sāpīgi iecirta pliķi.
Viņas roka trāpīja man pa degunu un acīm, pat asaras izsprāga."
"Piedodiet," viņa sacīja.
Jutu, ka neapšaubāmi virsroku gūšu es.
"Pareizi darījāt."
"Lūdzu piedodiet," viņa sacīja.
"Es tikai nevaru paciest, ka uz māsu, kurai brīvs vakars, tā skatās.
Negribēju jums nodarīt sāpes.
Vai stipri iesitu?"
Tumsā viņa raudzījās manī.
Biju nikns un tomēr pašpārliecināts, viss šķita tik skaidrs kā šaha gājieni.
"Tieši to biju pelnījis," es noteicu.
"Un nemaz neskaišos."
"Nabadziņš."
"Redziet, mana dzīve tik nejēdzīga.
Es pat nedabūju parunāt angliski.
Un tad vēl jūsu skaistums."
"Nevajag runāt tādas muļķības.
Es jau teicu" piedodiet.
Esam jau izlīguši.
Viņa smējās.
Tā bija pirmā reize, kad redzēju viņu smejamies.
Vēroju viņas seju.
"Jūs esat jauks," viņa sacīja.
"It nemaz."
"Un tomēr, Jūs esat mīļš.
Es pati jūs noskūpstīšu, ja nav iebildumu."
Es ieskatījos viņai acīs un, tāpat kā pirmīt, aplicis roku ap vidukli, skūpstīju viņu.
Es skūpstīju viņu kaisli, piekļāvu sev, mēģināju atvērt viņas lūpas, bet tās bija cieši sakniebtas.
Es vēl biju nikns, un, kad turēju viņu savās skavās, viņa nodrebēja.
Es kļāvu viņu cieši sev pie krūtīm, jutu viņas sirds pukstus; tad viņas lūpas pavērās, galva atslīga pret manu roku un viņa sāka raudāt pie mana pleca.
«Piķis un zēvele,» nodomāju.
Es noglāstīju viņai matus un paglaudu plecu.
Viņa arvien vēl raudāja.
"Tu būsi labs, vai ne?"
Viņa paskatījās uz mani.
"Jo mums sāksies tāda dīvaina dzīve."
Pēc brīža abi apstājāmies pie villas durvīm, un viņa uzkāpa augšā, un es devos mājup.
Pārradies mājās, tūlīt gāju istabā.
Rinaldi jau bija gultā.
Viņš nopētīja mani.
"Tātad tu ar mis Bārkliju jau esi tālu ticis?"
"Mēs sadraudzējāmies."
"Tev tik glaudens izskats kā sunim auru laikā."
Es nesapratu šo vārdu.
"Kāds izskats?"
Viņš paskaidroja.
"Tev pašam tik glaudens izskats kā sunim, kurš..." es atcirtu.
Viņš smējās.
"Ar labu nakti," es sacīju,
"Ar labu nakti, kucentiņ."
Es ar spilvenu apgāzu viņa sveci un tumsā ielīdu gultā.
Rinaldi pacēla sveci, aizdedzināja to un turpināja lasīšanu.
VI NODAĻA
Divas dienas es braukāju pa sanitārajiem posteņiem.
Kad atgriezos, bija jau pārāk vēls, un tā es nebiju redzējis mis Bārkliju līdz šim vakaram.
Dārzā viņas nebija, un man vajadzēja hospitāļa kantorī gaidīt, kamēr viņa nonāk lejā.
Telpā, kur bija iekārtots kantoris, gar sienām uz krāsotiem koka postamentiem stāvēja daudz marmora krūšutēlu.
Arī vestibilā, no kurienes veda durvis uz kantori, bija novietoti tādi paši krūšutēli.
Kā jau marmora tēli, tie visi izskatījās vienādi.
Skulptūras vienmēr liekas drūmas, tikai bronzas tēliem vēl ir kāds skats.
Marmora krūšutēli allaž atgādina kapsētu.
Un tomēr bija viena skaista kapsēta "Pizā.
Dženova ir pilsēta, kur var apskatīt sliktas statujas.
Šī villa reiz piederējusi kādam ļoti bagātam vācietim, un bistes viņam droši vien diezgan izmaksājušas.
Interesanti, kas tās darinājis un cik daudz par tām saņēmis.
Es mēģināju noteikt, vai tā nav kāda ģimenes locekļu galerija, taču tās visas bija vienlīdz klasiskas.
Nekādi nebija noprotams."
Es sēdēju uz krēsla un turēju rokā cepuri.
Mums vajadzēja valkāt tērauda kaskas pat Gorīcijā, bet tās bija neērtas un izskatījās pārāk teatrāli tādā pilsētā, kur civiliedzīvotāji nebija evakuēti.
Es uzliku kasku, kad devāmies apgaitā pa sanitārajiem posteņiem, un tad nēsāju līdzi arī angļu gāzmasku.
Tikai nupat mēs tās sākām saņemt.
Īstas maskas.
Automātiskai pistolei vienmēr vajadzēja būt klāt, pat ārstiem un sanitārajiem virsniekiem.
Tā tagad spiedās pret krēsla atzveltni.
Rinaldi nēsāja ar tualetes papīriem piebāztu maksti.
Man bija īsta, un, kamēr vēl nebiju mēģinājis šaut, jutos kā apbruņots laupītājs.
Freskas nebija sliktas.
Freskas aizvien kļūst gluži izteiksmīgas, kad sāk drupt un lobīties.
Es ieraudzīju mis Bārkliju nākam šurp pa gaiteni un piecēlos.
Kad viņa nāca man pretī, nemaz nelikās pārāk gara auguma; viņa izskatījās apburoša.
"Labvakar, mister Henrij!"
viņa sacīja,
"Sveicināta!"
es atteicu.
Dežurants aiz pults ieklausījās.
"Pasēdēsim šeit	vai iesim 	dārzā?"
"Iesim ārā.
Tur	būs vēsāks."
Es gāju viņai līdzi dārzā, un dežurants ar acīm mūs pavadīja.
"Kur tu biji pazudis?"
"Es braukāju pa posteņiem."
"Un	nevarēji atsūtīt kaut zīmīti?"
"Nē," es atbildēju, "neiznāca.
Mēs nogriezāmies no ceļa un staigājām zem kokiem.
Es saņēmu viņas rokas, apstājos un noskūpstīju viņu.
"Vai	mēs nevaram kaut kur aiziet?"
"Nē.
Drīkstam pastaigāties tikai te.
Tu	tik	ilgi	 biji projām."
"Šī būs trešā diena.
Bet tagad jau esmu atkal klāt."
"Jā."
"Tu sacīji, ka mīli mani, vai ne?"
"Jā," es meloju.
"Es tevi mīlu."
Nekad agrāk nebiju to teicis.
"Un tu sauksi mani par Ketrinu?"
"Ketrina."
Mēs soļojām tālāk un apstājāmies zem koka.
"Saki: «Es vakarā atgriezos pie Ketrinas.»"
Es vakarā atgriezos pie Ketrinas.
"Ak, mīļais, tu esi atgriezies, vai ne?"
"Jā."
Es tevi tā mīlu un briesmīgi pārdzīvoju.
Tu vairs nebrauksi projām?
"Nē.
Es vienmēr atgriezīšos."
"Es tevi tā mīlu.
Lūdzu, pieturi mani!"
Es jau turu.
"Es viņu pagriezu tā, lai skūpstot redzētu viņas seju, un redzēju, ka viņas acis bija aizvērtas.
Es noskūpstīju abas aizvērtās acis.
Iedomājos, ka viņa gandrīz vai neprātā.
Lai arī tā būtu.
Es daudz nebēdāju, kā tas viss varētu beigties.
Vismaz labāk nekā katru vakaru iet uz virsnieku atklāto namu, kur meičas karas kaklā un par iekāres zīmi pagriež tev cepures nagu uz pakausi, kāpdamas lejā no augšistabām, kur bijušas ar maniem ieroču biedriem.
Es zināju, ka nemīlu Ketrinu Bārkliju, man pat prātā nebija nācis viņu mīlēt.
Tā ir spēle, tāpat kā bridžā, tikai te jāsaka vārdi, bet tur izspēlē kārtis.
Tāpat kā bridžā ir jāiedomājas, ka spēlē uz naudu vai ko citu.
Nekas nebija norunāts, uz kādām likmēm spēlēsim.
Jutos pavisam ērti."
"Ja mēs varētu kaut kur aiziet," ieminējos.
No pieredzes zināju, cik grūti vīrietim pārāk ilgi spēlēt mīlas spēli, stāvot kājās.
"Nav jau kur iet," viņa teica.
Viņa atgriezās it kā no citas pasaules.
"Mēs varētu te uz brītiņu apsēsties."
Apsēdāmies uz zema akmens sola, un es turēju Ketrinas Bārklijas roku.
Aplikt roku ap vidukli Ketrina neļāva.
"Vai esi ļoti noguris?"
viņa jautāja.
"Nē."
Viņa skatījās lejup, zālē.
"Mēs ielaižamies bezjēdzīgā spēlē, vai ne?"
"Kādā spēlē?"
"Neizliecies par muļķi!"
"Es neizliekos, nekādā ziņā!"
"Tu esi jauks zēns," viņa teica.
"Bet tu tēlo un pats labi zini.
Un tomēr tā ir bezjēdzīga spēle."
"Vai tu vienmēr nolasi domas?"
"Vienmēr ne.
Bet tavējās es lasu.
Neizliecies vairs, ka mīli.
Pietiek šim vakaram.
Par ko tu gribētu parunāties?"
"Bet es patiesi mīlu tevi."
"Lūdzu, nemelosim, ja neesam spiesti.
Pats redzi, galvu neesmu zaudējusi, aizrāvusies arī ne.
Tikai mazliet un dažreiz..."
"Tagad vārds «Ketrina» skan pavisam jocīgi.
Tu katrreiz to izrunā citādi.
Tomēr tu esi jauks.
Labs, loti labs."
"Mūsu mācītājs saka to pašu."
"Jā, tu esi ļoti labs.
Un tu nāksi mani apciemot?"
"Protams."
"Un tev nevajag teikt, ka mani mīli.
Pietiek."
Viņa piecēlās un sniedza man roku.
"Ar labu nakti."
Es gribēju viņu noskūpstīt.
"Nē," viņa sacīja.
"Esmu briesmīgi nogurusi."
"Tomēr noskūpsti mani," es teicu.
"Esmu briesmīgi nogurusi, dārgais."
"Noskūpsti mani!"
"Vai tu tik ļoti vēlies?"
"Jā."
Mēs skūpstījāmies, un pēkšņi viņa izrāvās.
"Nevajag.
Ar labu nakti, mīļais."
Mēs apstājāmies pie durvīm, un es vēroju, kā viņa tās atver un aiziet pa vestibilu.
Man patika vērot viņas gaitu.
Viņa aizgāja pa vestibilu.
Es devos mājup.
Bija tveicīgs vakars, augšā kalnos nebija miera.
Virs Sangabrielas ik pa brīdim nozibsnīja.
Apstājos pie «Villa Rossa».
Slēģi bija aizvērti, bet iekšā vēl rosība.
Kāds dziedāja.
Es devos mājup.
Kad ģērbos nost, ienāca Rinaldi.
"Ha, ha!"
viņš smējās.
"Nu vairs nav labi.
Mazais ir sprukās."
"Kur tu biji?"
"«Villa Rossa».
Tur gāja augsti, mazais.
Mēs visi dziedājām.
Un kur tu biji?"
"Aizgāju pie anglietes."
"Paldies dievam, ka nesapinos ar tām anglietēm."
VII NODAĻA
Nākamajā pēcpusdienā es atgriezos no mūsu pirmā sanitārā posteņa kalnos un apturēju mašīnu pie smistimento10, kur ievainotos un slimos šķiroja pēc viņu papīriem un papīros atzīmēja norīkojumus uz dažādiem hospitāļiem.
Es biju sēdējis pie stūres un tāpēc paliku mašīnā, kamēr šoferis ienesa dokumentus.
Bija karsta diena un debesis gaiši zilas, un ceļš balts no putekļiem.
Sēdēju fiata augstajā sēdeklī un ne par ko nedomāju.
Pa ceļu garām aizsoļoja kāds pulks, un es vēroju tā rindas.
Vīri mocījās karstumā un sviedros.
Dažiem galvā vēl tērauda kaskas, bet lielākā daļa tās nesa iekārtas mugursomās.
Daudziem kaskas bija par lielām un krita gandrīz pāri ausīm.
Virsniekiem visiem galvā bija kaskas, vairāk pielāgotas kaskas.
Garām aizsoļoja apmēram puse no «Brigata Basilicata».
Es to pazinu pēc sarkanbalti svītrotajām uzšuvēm.
Daži karavīri vēl vilkās astē, kad pulks jau sen bija gabalā, "vīri nespēja turēties līdzi saviem vadiem.
Tie gāja, sviedros izmirkuši, noputējuši un novārguši.
Daži izskatījās pagalam slimi.
Kāds karavīrs vilkās pats pēdējais aiz atpalicējiem.
Viņš kliboja.
Tad apstājās un apsēdās ceļmalā.
Es izkāpu un piegāju klāt."
"Ko tad jūs?"
Viņš paskatījās uz mani, piecēlās.
"Iešu tālāk."
"Kas jums kait?"
"Kas noticis ar jūsu kāju?"
"Ne jau ar kāju.
es jautāju.
"Kāpēc neejat uz hospitāli?"
"Neļauj.
Leitnants teica, ka es tīšām esot noņēmis bandāžu."
"Laidiet, es pataustīšu!"
"Tā ir izspiedusies."
"Kurā pusē?"
"Te."
Es sataustīju,
"Klepojiet," es teicu.
"Man bail, ka tad vēl vairāk izspiedīsies.
Tagad tā ir divreiz lielāka nekā šorīt."
"Tikko nokārtošu papīrus šiem ievainotajiem, es jūs aizvedīšu un nodošu jūsu sanitārajiem virsniekiem."
"Viņi teiks, ka es to darīju tīšām."
"Viņi neko nevar teikt," es sacīju.
"Tā nav brūce.
Jums tas bija jau agrāk, jā?"
"Es pazaudēju bandāžu."
"Jūs nosūtīs uz hospitāli."
"Vai nevaru palikt tepat, Tenente?"
_ Šoferis nāca ārā pa durvīm, nesdams norīkojumus par tiem ievainotajiem, kas bija mašīnā.
"Četri uz simt piekto.
Divi uz simt trīsdesmit otro," viņš sacīja.
Abi hospitāļi bija viņpus upes.
Tad palīdzēju ar bruku slimajam kareivim uzrāpties sēdeklī mums blakus.
"Jūs runājat angliski?"
viņš jautāja.
"Jā."
"Kā jums patīk šis nolādētais karš?"
"Nejēdzība."
"Nuja, nejēdzība.
Kungs Jēzu, kā tad, ka nejēdzība."
"Vai esat bijis Savienotajās Valstīs?"
"Jā gan.
Pitsburgā.
Tūlīt nopratu, ka esat amerikānis."
"Vai tad es itāliski nerunāju gluži veikli?"
"Un tomēr zināju, ka esat amerikānis."
"Vēl viens amerikānis," šoferis itāliski noteica, skatīdamies uz brukas nomocīto puisi.
"Klausieties, leitnant!
Vai jūs mani nogādāsiet pulkā?"
"Jā."
"Kapteinis ārsts zina, ka man bruka.
Es norāvu to sasodīto bandāžu, lai man kļūtu slikti un nevajadzētu atkal iet uz fronti."
"Saprotu."
"Vai jūs nevarat mani nogādāt uz kādu citu vietu?"
"Ja būtu tuvāk frontei, varētu jūs aizvest uz pirmo medicīnisko posteni.
Bet te aizmugurē prasa dokumentus."
"Ja iešu atpakaļ, mani izoperēs un pēc tam vienmēr sūtīs uz pozīcijām."
Brīdi padomāju.
"Un jums negribētos vienmēr atrasties ugunslīnijās?"
"Nē."
Kungs Jēzu, vai tas nav viens nolādēts karš!
"Paklausieties," es sacīju.
"Kāpiet ārā, krītiet gar zemi, iebelziet sev pa galvu, un, atpakaļ braucot, es jūs uzņemšu un nogādāšu hospitālī.
Aldo, te apstāsimies."
Nobraucām ceļa malā.
Es viņam palīdzēju izkāpt.
Es būšu taisni te, leitnant, "viņš sacīja."
Uz redzēšanos!
"Mēs braucām tālāk un pēc kādas jūdzes pabraucām garām pulkam, tad pāri upei, kur starp tilta balstiem aizmutuļoja duļķainie sniega ūdeņi, tad šķērsām pāri līdzenumam nogādājām ievainotos uz abiem hospitāļiem.
Atceļā es sēdēju pie stūres un ātri drāzos ar tukšo mašīnu, lai uzņemtu puisi no Pitsburgas.
Vispirms mēs pabraucām garām pulkam, karstums bija kļuvis nepanesams, karavīru solis vēl gausāks, daži palikuši krietni iepakaļ.
Tad ieraudzījām ceļa malā sanitāros ratus.
Divi vīri cēla ratos brukas slimnieku.
Atbraukuši pakaļ.
Ieraudzījis mani, viņš papurināja galvu.
Kaska bija nokritusi, un piere lejpus matu celiņa asiņoja.
Deguns bija nobrāzts, putekļi uz asiņainā plankuma un putekļi matos."
"Redziet, kāds belziens, leitnant!"
viņš sauca.
"Neko darīt.
Atbraukuši man pakaļ."
Kad tiku atpakaļ villā, pulkstenis bija pieci, un es izgāju ārā, kur mazgā mašīnas, noskaloties zem dušas.
Tad sagatavoju ziņojumu, biksēs un apakškreklā sēdēdams pie vaļēja loga.
Pēc divām dienām sāksies uzbrukums, un man ar mašīnām vajadzēs doties uz Plavu.
Sen nebiju rakstījis uz Savienotajām Valstīm un zināju, ka jāraksta, bet pēc tik ilgas vilcināšanās tagad bija jau gandrīz neiespējami piespiesties.
Nebija par ko rakstīt.
Tādas pastkartes Amerikā ir lielā cieņā, tik neparastas un mīklainas.
Šī bija neparasta un mīklaina frontes josla, bet man likās, šis karš ir vairāk pārdomāts un nežēlīgs salīdzinājumā ar citiem kariem pret austriešiem.
Austriešu armija bija izveidota, lai sagādātu Napoleonam uzvaras, jebkuram Napoleonam.
Kaut mums būtu kāds Napoleons, bet mums bija Il Generale Cadorna, nobarojies vīrs, kam vienmēr uzsmaidījusi laime, tāpat Vittorio Emmanuele, kalsnējs vīrelis ar tievu, garu kaklu un kazbārdiņu.
Labajā krastā rīkojās Aostas hercogs.
Varbūt pārāk izskatīgs, lai būtu liels ģenerālis, toties viņš bija īsts vīrs.
Daudzi viņu gribēja sēdināt karaļa tronī.
Arī izskats viņam bija kā jau karalim.
Viņš bija karaļa tēvocis un komandēja trešo armiju.
Mēs piederējām pie otrās armijas.
Trešajā bija dažas angļu baterijas.
Milānā sastapu divus artilēristus.
Bezgala jauki puiši, un mums tovakar gāja augsti.
Puiši bija liela auguma un kautrīgi un mulsi, un pret visu izturējās ar godbijību.
Kaut es dienētu kopa ar šiem angļiem.
Būtu daudz vienkāršāk.
Iespējams, tad es jau būtu pagalam.
Jā, pat sanitārajā dienestā diezin vai.
Angļu sanitāro mašīnu šoferus dažreiz tāpat nošauj.
Man karš nemaz nelikās briesmīgāks kā filmās.
Tomēr es no visas sirds vēlējos, kaut drīzāk beigtos.
Varbūt tas beigsies šovasar.
Varbūt austriešus sakaus.
Kā tad īsti bija ar šo karu?
Visi sprieda, ka Francijai nu beigas.
Rinaldi stāstīja, ka franči sadumpojušies un karaspēks aizsoļojis uz Parīzi.
Man gribētos aizbraukt uz Švarcvaldi.
Man gribētos aizbraukt uz Harca kalniem.
Kur tad galu galā atrodas Harca kalni?
Cīņas notiek Karpatos.
Turp gan man negribētos braukt.
Un tomēr nebūtu slikti.
Ja tagad nekarotu, es varētu aizbraukt uz Spāniju.
Saule laidās uz rietu, un kļuva vēsāks.
Pēc vakariņām iešu pie Ketrinas Bārklijas.
Kaut viņa atrastos šeit.
Kaut mēs abi būtu Milānā.
Cik labi būtu paēst Kovā un tad versmainā novakarā pastaigāties pa Via Manzoni, nogriezties gar kanālu un kopā ar Ketrinu Bārkliju doties uz viesnīcu.
Varbūt viņa piekristu.
Varbūt viņa iedomātos, ka es esmu viņas zēns, kurš palicis kara laukā, un mēs ieietu viesnīcā pa galvenajām durvīm, un šveicars noņemtu cepuri, un es apstātos pie pults un palūgtu atslēgu, un viņa stāvētu pie lifta, un tad tas lēni slīdētu augšup, nograbēdams pie katra stāva, līdz klāt arī mūsu stāvs, un lifta zēns atvērtu durvis un pagaidītu, kamēr viņa izkāpj, un es arī izkāpju, un mēs ietu pa gaiteni, un es iebāztu atslēgu slēdzenē un atvērtu durvis, un mēs ieietu istabā, un es noceltu klausuli un pasūtītu pudeli kapri bianka sudraba traukā ar ledu, un, zēnam nākot pa gaiteni, varētu dzirdēt ledu krakšķam pret spaiņa sāniem, tad zēns pieklauvētu un es palūgtu atstāt visu turpat ārpusē pie durvīm.
Jo mēs būtu nometuši visas drēbes "ārā tik karsts, un logs stāv vaļā, un bezdelīgas lidinās virs māju jumtiem; vēlāk, kad satumstu un es pieietu pie loga, pāri mājām gar pašām koku galotnēm šaudītos mazi sikspārņi, un mēs dzertu kapri, un durvis būtu aizslēgtas, un būtu karsts, un mēs apsegtos tikai ar palagu, un mums piederētu visa nakts, un mēs mīlētu viens otru šajā tveicīgajā naktī Milānā.
Tā varētu būt.
Tagad ātri paēdīšu un iešu pie Ketrinas Bārklijas."
Ēdamistabā pārāk daudz tika spriests un runāts, un es dzēru vīnu, jo šovakar mēs nevarētu būt īsti ieroču biedri, ja es mazliet neiedzertu un neaprunātos ar mācītāju par arhibīskapu Airlendu, kas, šķiet, bija cienījams vīrs, un es izlikos, ka visu ļoti labi zinu par viņam nodarīto pārestību, par to pārestību, kurā es kā amerikānis arī biju pa daļai vainojams un par kuru man nebija ne jausmas.
Būtu nepieklājīgi neko nezināt par to, ja jānoklausās tik spīdošs izskaidrojums par iemesliem, kuri, kā izrādās, galu galā bijuši uz pārpratumiem dibināti.
Man likās, viņam ir ļoti skaists vārds, turklāt viņš bija no Minesotas, tā ka patiešām iznāca daiļskanīgi: Airlends no Minesotas, Airlends no Viskonsinas, Airlends no Mičiganas.
Nē, tā nebija.
Iemesls meklējams daudz dziļāk.
«Jā, tēvs.
Tiesa gan, tēvs.
Varbūt, tēvs.
Nē, tēvs.
Jā gan, viss var būt, tēvs.
Virsnieki nebija labi un arī bija apnicīgi.
Karalis bija labs un arī apnicīgs.
Vīns bija labs, bet nebija apnicīgs.
Vīns norāva emalju no zobiem, un tā pielipa pie aukslējām.
"Un mācītāju ietupināja," stāstīja Rokka, "jo pie viņa atrada trīsprocentīgās obligācijas.
Tas, protams, notika Francijā.
Te viņu nekad nebūtu ņēmuši ciet.
Viņš noliedza, ka zinātu kaut ko par piecprocentīgajām.
Tas notika Bezjē.
Es tur biju un pats lasīju avīzē, aizgāju uz cietumu un lūdzu atļauju tikties ar mācītāju.
Skaidrs, ka viņš šos papīrus bija nozadzis."
"Es neticu nevienam vārdam," Rinaldi sacīja.
"Kā nu pats zināt," Rokka atteica.
"Es to stāstu mūsu mācītāja dēļ.
Tas ir ļoti pamācoši.
Viņš, kā jau mācītājs, pratīs to novērtēt."
viņš sacīja.
"Es klausos."
"Protams, dažus papīrus neatrada, taču mācītājam bija visas trīsprocentīgās un dažas vietējās obligācijas, esmu aizmirsis, kādas tieši.
"Un ko viņš?"
mācītājs jautāja.
Rokka nemaz neklausījās un ņēmās man klāstīt.
"Vai saprotat, kur tas āķis?"
Laikam jau bija par ko smieties, ja tā īsti izprot šo joku.
Man ielēja vēl vīnu, un es pastāstīju, kā izgāja tam angļu ierindniekam, ko nostādīja zem dušas.
Tad majors pastāstīja par vienpadsmit čehoslovākiem un ungāru kaprāli.
Vēl mazliet iestiprinājies, pateicu par to žokeju, kurš atrada peniju.
Majoram bija zināms kāds līdzīgs itāliešu nostāsts par hercogieni, kura naktīs nav varējusi gulēt.
To noklausījies, mācītājs piecēlās un gāja projām, un es vēl pastāstīju par komivojažieri, kas aizkūlies līdz Marseļai piecos no rīta, kad pūta mistrāls.
Majoram esot nācis ausīs, it kā es varot krietni daudz turēt.
Es to noliedzu.
tagad pārbaudīšot, vai tā ir vai nav.
Pie Bakha ne, es iebildu.
Pie Bakha ne.
Jā, pie Bakha, viņš neatlaidās.
Man vajadzēja biķeri pēc biķera un glāzi pēc glāzes sadzert ar Basi Filipo Vinčencu.
Viņš savukārt noprasīja" vai mans vārds esot Federiko Enriko vai Enriko Federiko?
Es ieteicu Bakhu nemaz neiejaukt, lai uzvar tas, kurš pārāks, un majors lika sākt ar sarkanā vīna kausiem.
Tiku līdz pusei, un man bija diezgan.
Atcerējos, kur man jāiet.
"Basi uzvar!"
es pasludināju, "Viņš ir pārāks.
Man jāiet."
Man viss zināms."
"Man jāiet."
Citu vakaru turpināsim, "Basi ieteicās."
Citu vakaru, kad jutīsies stiprāks.
Visi virsnieki bija iesiluši."
"Ar labu nakti, džentlmeņi," es teicu.
Rinaldi iznāca līdzi ārā.
Mēs stāvējām aiz durvīm, un viņš sacīja: "Tev tur nevajadzētu iet iedzērušam."
"Rinin, es neesmu piedzēries.
Patiešām."
Varbūt pakošļā kafijas pupiņas.
"Nieki."
"Tūlīt sadabūšu, mazais.
Pastaigā drusku."
"Bakhs," es noteicu.
"Es tevi pavadīšu."
"Esmu pilnīgi skaidrā."
Mēs kopā devāmies cauri pilsētai, un es košļāju kafijas pupiņas.
Pie vārtiem, kur iebraucamais ceļš nogriezās uz angļu villu, Rinaldi atvadījās.
"Ar labu nakti," es sacīju.
"Kāpēc tu nenāc līdzi?"
Rinaldi papurināja galvu.
"Paldies par kafijas pupiņām."
"Tīrie sīkumi, mazais.
Sīkumi."
Es soļoju pa aleju.
Ciprešu silueti ceļa malā bija asi un skaidri.
Atskatījies redzēju, ka Rinaldi stāv un vēro mani, un pamāju viņam.
Es sēdēju pieņemamā telpā, gaidīdams, kamēr nonāks Ketrina Bārklija.
Izdzirdu soļus vestibilā.
Es piecēlos, bet tā nebija Ketrina.
Tā bija mis Fērgusone.
"Sveicināti," viņa sacīja.
"Ketrina lūdza mani pateikt, ka diemžēl šovakar nevarot ar jums tikties."
"Cik žēl.
Es ceru, viņa nav saslimusi."
"Nav īsti vesela."
"Vai jūs pateiksiet viņai, ka man ļoti žēl?"
"Jā, pateikšu."
"Kā jūs domājat" vai būtu vērts rīt mēģināt viņu sastapt?
"Domāju gan."
"Liels paldies.
Ar labu nakti."
Es izgāju pa durvīm un pēkšņi jutos vientuļš un atstumts.
Ejot uz satikšanos ar Ketrinu, biju rīkojies ļoti vieglprātīgi, biju krietni iedzēris un gandrīz aizmirsis atnākt, bet, kad nevarēju viņu te sastapt, jutos vientuļš un pamests.
VIII NODAĻA
Nākamajā pēcpusdienā padzirdējām, ka upes augštecē šonakt iešot uzbrukumā un mums uz turieni jānogādā četras mašīnas.
Neviens neko īsti nezināja, tomēr visi runāja ar lielu pārliecību un izteica stratēģiskus prātojumus.
Es braucu pirmajā mašīnā un pie angļu hospitāļa ceļa gala liku šoferim apstāties.
Arī pārējās mašīnas pieturēja.
Es izkāpu un pateicu šoferiem, lai brauc tālāk un, ja nebūsim viņus panākuši līdz ceļu krustojumam pie Kormonsas, lai tur pagaida.
Tad ātri aizbraucu pa aleju un, iegājis pieņemamajā telpā, jautāju pēc mis Bārklijas.
"Viņa dežurē."
"Vai es varētu viņu sastapt uz brītiņu?"
Sanitāru aizsūtīja apskatīties, un viņš atgriezās kopā ar Ketrinu.
"Pa ceļam pieturēju, lai uzzinātu, vai tu jūties labāk.
Man teica, tev esot dežūra, un es palūdzu, vai nevar tevi pasaukt."
"Man jāiet."
"Es uz brīdi iziešu ārā."
"Un tu jūties labi?"
ārā vaicāju vēlreiz.
"Jā, mīļais.
Šovakar atnāksi?"
"Nē.
Es tagad dodos kampaņā aiz Plavas."
"Kampaņā?"
"Nedomāju, ka būs kas nopietns."
"Un kad būsi atpakaļ?"
"Rīt."
Ketrina kaut ko noņēma no kakla.
Viņa to ielika man plaukstā.
"Tas ir svētais Antonijs," viņa sacīja.
"Un atnāc rītvakar."
"Tu taču neesi katoliete?"
"Nē.
Bet svētais Antonijs noderot."
"Ja tu tā vēlies, es viņu glabāšu.
Ardievu!"
"Nē," viņa sacīja, "nesaki «ardievu»!"
"Ņemšu vērā."
"Esi prātīgs zēns un uzmanies.
Nē, te nedrīkst mani skūpstīt.
Nedrīkst."
"Ņemšu vērā."
Es atskatījos un redzēju, ka viņa stāv uz kāpnēm.
Svētais Antonijs bija mazā, baltā metāla ietvarā.
Es attaisīju un izkratīju amuletu
"Svētais Antonijs?"
šoferis jautāja.
Jā.
"Man arī ir."
Viņš noņēma labo roku no stūres, atpogāja blūzi un izvilka savējo no krekla apakšas.
"Redzat?"
Savu svēto Antoniju ieliku atpakaļ ietvarā, tievā zelta važiņa satecēja kopā, un es iebāzu to krūšu kabatā.
"Jūs to nenēsāsiet?"
"Nē."
Lieciet ap kaklu.
Tā tas domāts.
"Labi."
Es atknibināju zelta ķēdītes āķi, apliku to ap kaklu un aiztaisīju.
Antonijs karājās virs manas formas blūzes, un es pavēru vaļā blūzi, atpogāju krekla apkakli un aizlaidu svēto aiz krekla.
Braucot sajutu metāla ietvaru uz krūtīm.
Tad es to aizmirsu.
Pēc ievainošanas vairs neatradu Antoniju.
Laikam pārsiešanas punktā kāds bija paņēmis.
Tikuši pāri tiltam, mēs sākām braukt ātri un drīz priekšā uz ceļa redzējām pārējo mašīnu saceltos putekļus.
Ceļš meta līkumu, un mēs ieraudzījām trīs mašīnas, tās izskatījās pavisam maziņas, no riteņiem cēlās putekļi, un putekļu mākonis pazuda aiz kokiem.
Mēs panācām mašīnas un pabraucām garām, un iegriezāmies ceļā, kas veda kalnup.
Braucot kolonnā, vispatīkamāk ir sēdēt pirmajā mašīnā, un es atzvēlos sēdeklī un vēroju apkārtni.
Mēs atradāmies priekškalnājā upes kreisajā krastā, un, kad ceļš vijās augstāk, ziemeļos vēl pacēlās sniegotās virsotnes.
Paskatījos atpakaļ un vēroju, kā visas trīs mašīnas rāpjas kalnā, citu no citas atšķīra putekļu mākoņi.
Mēs pabraucām garām nebeidzamai apkrautu mūļu karavānai; līdzās tiem soļoja dzinēji sarkanām feskām galvā.
Tie bija bersaljeri13.
Aiz mūļu karavānas ceļš bija tukšs, un mēs rāpāmies no paugura uz pauguru, tad pāri iegarenai kalnu mugurai, līdz nobraucām upes ieplakā.
Abpus ceļa auga koki, un pa labi cauri lapotnei saskatīju upi, ūdens bija dzidrs un straujš, un sekls.
Upē bija smilšu un oļu sēres, un vietām virs oļu gultnes ūdens mirdzēja kā šaura tērcīte.
Pie paša krasta saskatīju dziļas lāmas ar debeszilu dzelmeni.
Redzēju velvētus akmens tiltus pār upi, tur zarojās takas, un mēs pabraucām garām no akmens celtām lauku mājām ar bumbierēm aizvēja pusē; tās pleta savus zarus pār zemajiem akmens žogiem.
Ceļš labu gabalu stiepās pa ieleju un tad mēs nogriezāmies un atkal cēlāmies kalnup.
Ceļš gāja gan stāvus augšup lejup, gan cauri kastaņu birzīm un beidzot gar kalnu korēm kļuva nolaidens.
Es raudzījos caur kokiem un tālu lejā saules mirdzumā saskatīju upes svītru, kas šķīra divas armijas.
Mēs braucām pa jauno, nelīdzeno kara ceļu pāri pašai korei, un es lūkojos uz ziemeļiem, kur aizstiepās divas kalnu grēdas, līdz sniega joslai ēnainas un zaļas, bet augšā balsnīja saules staros.
Un, braukdams pāri abām grēdām, ieraudzīju trešo, kur vēl augstāk slējās sniegotās virsotnes, baltas kā krīts, vietām izvagotas, vietām neparasti gludas, tālu, tālu aiz visām šīm grēdām atkal pacēlās kalni, grūti pateikt, vai tie patiešām tur bija vai tikai man tā šķita.
Visi šie kalni piederēja austriešiem, mums tādu nebija.
Priekšā ceļš ar loku nogriezās sānis, un, palūkojies lejup, redzēju, kā tas aizvijas caur kokiem.
Pa ceļu virzījās karaspēks un mašīnas, un mūļi ar kalnu lielgabaliem, un, kad mēs braucām lejup, turēdamies gar vienu pusi, es saskatīju tālu lejā upi, gulšņus un sliedes gar krastu, veco dzelzceļa tiltu un viņpus upes pašā kalna pakājē mazo, sagrauto pilsētiņu, kuru vajadzēja ieņemt.
Bija jau gandrīz tumsa, kad nobraucām lejā un nogriezāmies uz galvenā ceļa, kas veda gar krastu.
IX NODAĻA
Ceļš bija pārblīvēts, tam abās pusēs un pāri maskēšanās nolūkā bija saslieti kukurūzas stiebri un salmu pīteņi, un izveidojās tāda kā ieeja cirka arēnā vai mežoņu apmetnē.
Mēs lēni virzījāmies pa pīteņu iežogoto tuneli, līdz izkļuvām klajumā, kur kādreiz bijusi dzelzceļa stacija.
Ceļš šajā vietā bija zemāks par upes krastu, te upes malā visgarām zemajam ceļam bija ierakumi, kur izvietojušies kājnieki.
Saule slīdēja aiz apvāršņa, braucot gar krastu, pāri pretī virs kalnu smailēm ieraudzīju austriešu novērošanas aerostatus melnējam rieta debesīs.
Novietojām mašīnas aiz ķieģeļcepļa.
Krāsnīs un dziļākās bedrēs bija iekārtoti pārsiešanas punkti.
Sastapu trīs pazīstamus ārstus.
Aprunājos ar majoru un uzzināju, ka, tiklīdz sāksies uzbrukums un mašīnas uzņems ievainotos, mums vajadzēs braukt atpakaļ pa pīteņu tuneli līdz galvenajam ceļam gar kalnu grēdu, tur būs sanitārais punkts un citas mašīnas, kas gaidīs ievainotos.
Viņš cerēja, ka neradīsies sastrēgums.
Tas bija vienīgais ceļš.
Ceļu nomaskēja tāpēc, ka tas bija pārredzams austriešiem viņpus upes.
Šeit pie kieģeļcepļa mūs no ložu krusas un ložmetēju uguns aizsargāja krasts.
Tilts pār upi bija sagrauts.
Kad sāksies bombardēšana, vajadzēs pārmest otru tiltu, un dažām karaspēka daļām būs jābrien pāri pa braslu tai vietā, kur upe met līkumu.
Majors bija drukns vīrs ar uzskrullētām ūsām.
Viņš bija izkarojies Lībijā un iemantojis divas uzšuves par ievainojumiem.
Viņš teica "ja viss iešot gludi, viņš parūpēšoties, lai es dabūtu ordeni.
Teicu, ka pats arī ceru, ka ies gludi, un ka viņš ir pārāk laipns.
Vēl pajautāju, vai tuvumā ir kāda zemnīca, kur patverties šoferiem, un viņš sūtīja karavīru līdzi parādīt ceļu.
Zemnīca likās pavisam droša.
Šoferi bija apmierināti, un es viņus tur atstāju.
Majors uzaicināja mani iedzert, un tur bija vēl divi virsnieki.
Mēs dzērām rumu un jutāmies kā starp draugiem.
Ārā pamazām satumsa.
Es pajautāju, kad sāksies uzbrukums, un viņš pateica, ka līdz ar tumsu.
Aizgāju atpakaļ pie šoferiem.
Viņi sēdēja zemnīcā un sarunājās, un, man ienākot, apklusa.
Iedevu katram pa paciņai Maķedonijas cigarešu" vaļīgi piebāztas cigaretes, no kurām tabaka bira laukā, pirms aizsmēķēšanas tām bija jāsakniebj gali.
Manēra aizdedzināja savas šķiltavas un padeva apkārt.
Šķiltavas atgādināja mazu fiata dzesinātāju.
Es viņiem pastāstīju, ko biju dzirdējis.
"Kāpēc tad, šurp braucot, nemanījām posteni?"
Pasini jautāja.
"Tas atrodas vēl aiz tās vietas, kur mēs nogriezāmies."
"Uz šī ceļa būs īsta elle," Manēra noteica.
"Kā ar ēšanu, leitnant?
Mēs nepaspēsim paēst, kad sāksies."
"Iešu palūkot."
"Vai jāpaliek te vai varam pastaigāt?"
"Labāk palieciet tepat!"
Es devos atpakaļ uz majora zemnīcu un viņš sacīja, ka lauka virtuve drīz būšot klāt un šoferi varēšot saņemt viru.
Karavīru katliņus tiem aizdošot, ja pašiem neesot līdzi.
Es teicu, ka manuprāt, ir līdzi.
Gāju atpakaļ un pasacīju šoferiem, ka atnākšu viņiem pakaļ, tiklīdz atvedīs ēdamo.
Manēra teica "viņš cerot, ka lauka virtuve pagūšot ierasties pirms apšaudes.
Viņi klusēja, kamēr es tur uzkavējos.
Tie visi bija mehāniķi un ienīda karu."
Es devos ārā apkatīt mašīnas un palūkoties, kas tur notiek, un tad nācu atpakaļ un apsēdos zemnīcā pie četriem šoferiem.
Sēdējām zemē, atspieduši muguru pret zemnīcas sienu, un smēķējām.
Ārā jau bija gandrīz pavisam tumšs.
Zeme zemnīcā bija silta un sausa, un es ar pleciem atspiedos pret sienu un brīdi atslābināju locekļus.
"Kas iet uzbrukumā?"
Gavuci iejautājās.
"Bersaljeri."
"Tikai bersaljeri?"
"Tā izskatās."
"Par maz karaspēka īstam uzbrukumam."
"Droši vien grib novērst uzmanību un īstais uzbrukums sāksies pavisam citur."
"Vai tie zina, ka iet uzbrukumā?"
"Diez vai."
"Protams, nezina," Manēra teica.
"Viņi neietu, ja zinātu."
"Ietu gan," Pasini noteica.
"Bersaljeri ir muļķi."
"Viņi ir drosmīgi, un viņiem stingra disciplīna," es teicu.
"Viņiem spēcīgs krūšu kurvis.
Un tomēr muļķi."
"Toties grenadieri gari," Manēra noteica.
Tas bija joks.
Visi četri nosmējās.
"Vai jūs, Tenente, bijāt te, kad tie atteicās iet uzbrukumā un pēc tam katrs desmitais vīrs tika pielikts pie sienas?"
"Nē."
"Tas ir tiesa.
Viņus nostādīja ierindā un paņēma katru desmito.
Karabinieri tos nošāva."
"Bet grenadieri" tiem visiem sešas collas!
Un viņi atteicās iet uzbrukumā.
"Ja visi atteiktos, karš būtu cauri," Manēra sacīja.
"Tā jau tur īsti nebija ar tiem grenadieriem.
Viņi nobijās.
Visi virsnieki no tik labām ģimenēm."
"Daži virsnieki gāja vieni paši,"
"Seržants nošāva divus virsniekus, kuri negāja."
Viens no tiem, ko nošāva karabinieri, bija no manas pilsētas," Pasini stāstīja.
"Slaids, glīts puisis, taisni derēja grenadieros.
Vienmēr Romā.
Vienmēr ar meičām.
Vienmēr ar karabinieriem."
Viņš smējās.
"Tagad pie viņa mājās nostādīts sargs ar bajoneti un neviens nedrīkst nākt pie viņa mātes, tēva vai māsām, un viņa tēvs zaudējis pilsoņa tiesības un nevar pat balsot.
Viņus neaizsargā nekāds likums.
Katrs var piesavināties viņu mantu."
"Ja tā nenotiktu, kā noticis ar viņu ģimenēm, neviens neietu karot."
"Jā.
Alpini14 gan ietu.
Un Viktora Emanuela pulki arī ietu.
Un bersaljeri."
"Bersaljeri tāpat bēga.
Tagad viņi mēģina to aizmirst."
"Tenente, jūs nedrīkstētu ļaut mums tā runāt.
Evviva l´ esercito!15" Pasini sarkastiski noteica.
"Man šīs runas nav svešas," es sacīju.
"... nerunājat tā, ka dzird citi virsnieki," Manēra pabeidza.
"Ceru, mēs pieredzēsim kara beigas," es teicu.
"Ar to vēl karš nebeigsies, ja viena puse beigs karot.
"Nekas nav sliktāks par karu."
"Sakāve ir vēl sliktāka."
Tad mēs brauksim mājās."
"Viņi nāks jums pa pēdām.
Paņems jūsu mājas.
Paņems jūsu māsas."
"Es tam neticu," Pasini teica.
"Vai nu katram sadzīs pēdas.
Lai katrs aizstāv savu māju.
Lai nelaiž māsas ārpus mājas."
"Viņi jūs pakārs.
Ieradīsies un atkal aizsūtīs uz fronti.
Nevis pie sanitārajām mašīnām, bet kājniekos."
"Visus nevar pakārt."
"Sveša nācija nevienu nevar piespiest kļūt par kareivi," Manēra sacīja.
"Pirmajā kaujā visi aizlaidīsies."
"Tāpat kā čehi."
"Man liekas, jūs nezināt, ko nozīmē būt uzvarētam, tāpēc domājat, ka tas nav tik ļauni."
Tad klausieties!
Nav nekā ļaunāka par karu.
Mēs sanitārajā daļā nevaram ne aptvert, cik tas ļauni.
Ja arī cilvēki izprot, kāds ļaunums ir karš, viņi tikpat neko nevar darīt, lai to apturētu, jo viņi sajūk prātā.
Ir arī tādi, kas nekad nesapratīs.
Ir tādi, kas baidās no virsniekiem.
Un tieši ar tādiem jau taisa karu."
"Es zinu, karš ir liels ļaunums, bet mums tas jāpabeidz."
"To nevar pabeigt.
Karam nav beigu."
"Ir!"
Pasini papurināja galvu.
"Karu nevērtē pēc uzvaras.
Ja arī mēs ieņemtu Sangabrielu.
Ja arī mēs ieņemtu Karso un Monfalkoni, un Triesti.
Kas ar to būs panākts?
Vai šodien saskatījāt visus tālos kalnus?
Vai jūs domājat" arī tos mēs varētu ieņemt?
Vienīgi tad, ja austrieši nometīs ieročus.
Pašiem taču ir sava zeme.
Bet nē, viņiem jākaro.
"Mēs domājam.
Mēs lasām.
Mēs neesam zemnieki.
Mēs esam mehāniķi.
Taču pat zemnieki nav tādi nelgas, lai ticētu karam.
Visi ienīst šo karu."
"Ir viena šķira, kas pārvalda zemi, tā ir stulba, neko nesaprot un nekad nesapratīs.
Tāpēc mums arī jākaro,"
"Un karā tie vēl tiek pie mantas."
"Daudzi pat pie mantas netiek," Pasini runāja tālāk.
Viņi karo tāpat vien.
Savas muļķības pēc."
"Izbeigsim," Manēra noteica.
"Pārāk tālu aizrunājāmies, pat Tenente ausīm tas ir par daudz."
"Viņam tas patīk," Pasini sacīja.
"Mēs viņu dabūsim savā pusē."
"Bet tagad izbeigsim," Manēra teica.
"Vai tad mums ēst vēl nedos, Tenente?"
Gavuci ieprasījās.
"Iešu palūkoties," es teicu.
Gordini piecēlās un iznāca man līdzi ārā.
"Vai es arī kaut ko varu darīt, Tenente?
Kaut kā palīdzēt?"
Viņš bija klusākais no visiem četriem.
"Ja gribat, nāciet man līdzi, paskatīsimies."
Ārā bija tumšs, pāri kalniem ložņāja garas starmešu strēles.
Šajā frontē laida darbā spēcīgos starmešus, tie bija uzstādīti uz mašīnām, kurām naktī dažreiz pabraucām garām netālu no pozīcijām; tās bija apstājušās gabaliņu no ceļa, un virsnieks regulēja gaismu un izrīkoja pārbijušos apkalpi.
Mēs ar Gordini pārgājām pāri ķieģeļcepļa pagalmam un apstājāmies pie galvenā pārsiešanas punkta.
Pār ieeju nolīka zaļi zari, un tumsā nakts vējš čabināja saulē apvītušās lapas.
Iekšā spīdēja gaisma.
Majors sēdēja uz kastes un runāja pa telefonu.
Kāds no sanitārā bataljona kapteiņiem sacīja, ka uzbrukums atlikts uz stundu.
Viņš man piedāvāja glāzi konjaka.
Es paskatījos uz dēļu galdiem un instrumentiem, kas gaismā spīdēja, uz bļodām un cieši aizkorķētām pudelēm.
Gordini stāvēja man aiz muguras.
Majors piecēlās un nolika klausuli.
"Nu ies vaļā," viņš teica.
"Nolemts neatlikt.
Palūkojos ārā: tumsa, un kalnos aiz mums skraidīja austriešu starmeši.
Vēl brīdi klusums, tad no visiem lielgabaliem sāka šaut."
Viņš nedzirdēja.
Es atkārtoju.
"Nav atvesta."
Liels šāviņš lidoja šurp un sprāga turpat ķieģeļcepļa pagalmā.
Tad vēl viens, un cauri sprādziena troksnim bija dzirdams kāds mazāks troksnis "bira ķieģeļi un gruži."
"Ko te varētu dabūt ēdamu?"
"Mums ir mazliet pasta asciutta16" majors sacīja.
"Vienalga, dodiet to pašu!"
Majors kaut ko pateica sanitāram, tas nozuda tranšejā un atgriezās, nesdams metāla trauku ar aukstiem vārītiem makaroniem.
Es to iedevu Gordini.
"Vai siera nav?"
Majors sabozies kaut ko pasacīja sanitāram, tas, galvu pieliecis, vēlreiz ielīda tai pašā alā un iznāca ar ceturtdaļrituli baltā siera.
"Liels paldies."
"Jūs labāk neejiet laukā!"
majors sacīja.
"Ko vēl gaidāt?
Vai mums pašiem jāiet un jāienes?"
Divi sanitāri saņēma ievainoto zem padusēm un aiz kājām un stiepa iekšā.
Viņš turēja pincetē marles gabaliņu.
Abi kapteiņi novilka šineļus.
"Iesim," es teicu Gordini.
"Labāk pagaidiet, kamēr beigsies apšaude," majors pār plecu izmeta.
"Viņiem gribas ēst," es teicu.
"Kā nu pats redzat."
Ārā mēs pārskrējām pāri ķieģeļcepļa laukumam.
Šāviņš sprāga netālu no krasta.
Tad vēl otrs, to nemaz nedzirdējām lidojam.
Līdz ar uzliesmojumu atskanēja sprādziens, un mēs abi nokritām gar zemi un klausījāmies, kā svelpdamas lido šķembas un rībēdami birst ķieģeļi.
Gordini piecēlās un skrēja uz zemnīcu.
Es metos viņam pakaļ, turēdams sieru, tā gludo miziņu klāja ķieģeļu putekļi.
Zemnīcā trīs šoferi sēdēja, atspiedušies pret sienu, un smēķēja.
"Nāciet šurp, patrioti," es teicu.
"Kā ir ar mašīnām?"
Manēra vaicāja.
"Kārtībā."
"Vai nebija bail, Tenente?"
"Sasodīts, bija gan!"
Es izņēmu nazi, atvāzu, noslaucīju asmeni un nogriezu sieram netīro mizu.
Gavuci sniedza man makaronu bļodu.
"Tenente, sāciet nu ēst!"
"Nē.
Ēdīsim visi."
"Nav dakšiņu."
Sagriezu sieru gabalos un uzliku virsū makaroniem.
"Sēdieties klāt," es teicu.
Viņi apsēdās un gaidīja.
Ar visiem pieciem pagrābu makaronus un cēlu roku uz augšu.
Tai līdzi vilkās lipīga masa.
"Celiet augstāk, Tenente!"
Es izstiepu roku visā garumā, un makaroni nokārās šķipsnās.
Es tos iedabūju mutē, izstiepdams lūpas un šmaukstinādams, tad paņēmu siera gabaliņu, pazelēju un pēc tam vēl uzdzēru vīnu.
Garšoja pēc sarūsējuša metāla.
Atdevu pudeli Pasini.
"Nekādas garšas," viņš noteica.
"Par ilgu stāvējis.
Vadāju līdzi mašīnā."
Visi ēda, piebāzuši zodu pie pašas bļodas, atgāzuši galvu, pūlēdamies makaronus iedabūt mutē.
Es vēlreiz piestūķēju pilnu muti, paņēmu gabaliņu siera un iedzēru malku vīna.
Ārā atskanēja tāds blīkšķis, ka zeme nodrebēja.
"Vai nu četrsimt divdesmit milimetru kalibra, vai mīnmetējs," Gavuci sprieda.
"Kalnos nemaz nav tādu lielgabalu," es sacīju.
"Viņiem ir Škoda lielgabali.
Esmu redzējis bedres."
"Trīssimt piecu milimetru kalibra."
Mēs atkal sākām ēst.
Bija dzirdama kaut kāda sprauslāšana, it kā noelstos lokomotīve, un atkal sprādziens, ka zeme nodrebēja.
"Mūsu ierakums nav dziļš," Pasini sacīja.
"Tas bija lielais mīnmetējs."
"Jā, ser."
Apēdu pēdējo siera kumosu un uzdzēru malku vīna.
Vispārējā troksnī atkal saklausīju sprauslāšanu, tad atskanēja tāds kā «čuh-čuh-čuh-čuh», pēc tam sekoja uzliesmojums, it kā būtu atrautas vaļā domnas krāsns durvis, un sāka šņākt liesmas, vispirms baltas, tad sarkanas un vēja brāzmā uzplandīja augstāk un augstāk.
Es mēģināju ievilkt elpu, bet elpas trūka, un jutu, it kā pats izrautos no sevis un lidotu, lidotu, lidotu, virpuļa nests.
Strauji rāvos ārā ar visu savu būtni un sapratu "esmu jau miris un maldīgi domāju, ka patlaban tikai mirstu.
Tad mani kaut kur nesa, taču es netiku uz priekšu un jutu, ka slīdu atpakaļ.
Es ievilku elpu un atkal atgriezos pats sevī.
Zeme bija saārdīta, un man pie pašas galvas gulēja sašķaidīts baļķis.
Cauri sitieniem, ko sajutu galvā, izdzirdēju it kā raudas.
Likās, tur kāds kliedz.
Mēģināju pakustēties, bet nevarēju pakustēties.
Dzirdēju viņpus upes un visgarām krastam šauteņu un ložmetēju tarkšķus.
un beidzot atbrīvoju kājas un pagriezos, un pieskāros viņam.
Tas bija Pasini, un, kad es viņam pieskāros, viņš iekliedzās.
Viņa kājas bija tepat man blakus, un gaismas uzplaiksnā redzēju, ka tās abas augšpus ceļiem sašķaidītas.
Viena norauta pavisam, otra turējās tikai cīpslās, un bikšu stara līdz ar stumbenu raustījās, it kā nebūtu nemaz vairs klāt.
Pasini koda sev rokās un kunkstēja: "O, mama mia, mama mia," un "Dio te salve18 Maria.
Dio te salve, Maria.
Izbeidz šīs mokas!
Izbeidz šīs mokas!
Ai, Jēzus Marija, izbeidziet manas mokas!
Un apklusa, koda rokās, viņa kājas stumbens raustījās.
"Porta feriti!19" es saucu, pielicis plaukstu pie mutes.
Es mēģināju pievilkties Pasini tuvāk, lai uzliktu uz kājām žņaugu, bet nevarēju tikt ne no vietas.
Mēģināju vēlreiz "manas kājas mazliet pakustējās.
Es rāvos atpakaļ ar rokām un elkoņiem.
Pasini bija apklusis.
Es sēdēju viņam līdzās, atpogāju savu frenci un mēģināju noplēst krekla stērbeli.
Tā neplīsa, un es kodu ar zobiem.
Tad atcerējos viņa kājautus.
Man kājās bija vilnas zeķes, bet Pasini valkāja autus.
Visi šoferi valkāja autus, un Pasini bija tikai viena kāja.
Es sāku tīt nost autu un, kamēr tinu, redzēju, ka vairs nav nekādas vajadzības likt žņaugu, jo viņš jau ir miris.
Es vēlreiz pārliecinājos, vai viņš ir miris.
Nu vajadzēja atrast pārējos trīs.
Es uzslējos sēdus, un tajā mirklī man kaut kas galvā sašūpojās, it kā smagumi, kas vārsta lelles acis, un es sajutu triecienu pa acu āboliem.
Es jutu pie kājām kaut ko siltu un mitru, un arī zābakos bija kaut kas silts un mitrs.
Sapratu, ka esmu ievainots, un saliecos uz priekšu un uzliku roku uz ceļgala.
Ceļgala tur nebija.
Roka slīdēja tālāk, un ceļgals atradās zemāk, kur liela kauls.
Kreklā noslaucīju roku, un atkal lēni pārslīdēja gaismas kūlis, un es paskatījos uz kājām un pārbijos."
Ak dievs, es murmināju, "palīdzi man izkļūt no šejienes."
Es zināju, ka te vajag būt trim pārējiem.
Bija taču četri šoferi.
Pasini ir miris.
Tātad palikuši trīs.
Kāds saņēma mani zem padusēm, un kāds cits cēla manas kājas.
Bija vēl trīs, "es teicu."
Viens ir miris.
"Es esmu Manēra.
Mēs gājām pēc nestuvēm, bet nav.
Kā jūs jūtaties, Tenente?"
"Kur ir Gordini un Gavuci?"
"Gordini ir punktā, viņu pārsien.
Gavuci tur jūsu kājas.
Ķerieties man ap kaklu, Tenente!
"Kājā.
Un Gordini?"
"Nav nekas nopietns.
Te sprāga liela mīna."
"Pasini ir miris."
"Jā.
Miris."
Netālu sprāga šāviņš, abi pieplaka pie zemes un palaida mani vaļā.
"Ķerieties man ap kaklu!"
"Ja vēlreiz mani nometīsiet,,,"
"Tas aiz pārbīļa."
"Jūs neesat ievainoti?"
"Mums abiem vieglas skrambas."
"Vai Gordini spēs vadīt mašīnu?"
"Diez vai."
Viņi vēlreiz palaida mani vaļā, iekams tikām līdz pārsiešanas punktam.
"Ak jūs, mīkstčauļi," es teicu.
"Piedodiet, Tenente," Manēra sacīja.
"Šī bija pēdējā reize."
Pie pārsiešanas punkta ļoti daudz ievainoto tumsā gulēja uz zemes.
Ievainotos nesa iekšā un nesa ārā.
Redzēju no pārsiešanas punkta atspīdam gaismu, kad pavērās aizsegs, kādu nesot iekšā vai ārā.
Mirušie bija salikti vienā pusē.
Ārsti strādāja, uzlocījuši piedurknes līdz pat pleciem, notašķījušies kā miesnieki.
Nestuvju nepietika.
Daži ievainotie vaidēja, bet pārējie bija klusi.
Vējš čabināja lapas nojumē pie pārsiešanas punkta durvīm, un nakts bija kļuvusi dzestra.
Sanitāri nāca vienā nākšanā, nolika nestuves, izcēla ievainotos un gāja projām.
Tiklīdz es nokļuvu pārsiešanas punktā, Manēra atveda feldšeri, un tas man pārsēja kājas.
Viņš teica, ievainojums tā esot bijis piedzīts ar netīrumiem, ka droši vien nebūšot notecējis daudz asiņu.
Mani aizvedīšot, cik ātri vien iespējams.
Viņš iegāja atkal iekšā.
Manēra teica, ka Gordini nevarot braukt.
Viņam sadragāts plecs un ievainota galva.
Viņš neesot juties slikti, bet nu plecs kļuvis stīvs.
Viņš sēdēja pie ķieģeļu mūra.
Manēra un Gavuci abi aizveda ievainotos.
Viņi vēl spēja noturēt stūri.
Angļi bija atbraukuši ar trim sanitārajām mašīnām "pa divi vīri katrā mašīnā.
Anglis noliecās pie manis."
"Vai esat smagi ievainots?"
viņš jautāja.
Tas bija gara auguma vīrs ar brillēm metāla ietvaros.
"Kājās."
"Cerams, nebūs nopietni.
Nevēlaties cigareti?"
"Paldies."
"Man stāstīja, ka jūs esot zaudējuši divus šoferus."
"Jā.
Viens nomira, un otrs ir tas, kurš jūs atveda,"
"Cik bēdīgi.
Varbūt mums paņemt viņu mašīnas?"
"Tieši to es jums gribēju lūgt."
"Tās būs drošās rokās, un mēs tās aizgādāsim atpakaļ uz villu.
Jūs esat no divsimt sestās?"
"Jā."
"Brīnišķīga vieta.
Esmu jūs agrāk manījis.
Man stāstīja" jūs esot amerikānis.
"Jā."
"Es esmu anglis."
"Jā, anglis.
Un jūs domājāt, ka esmu itālietis?
Kādā mūsu vienībā ir gan daži itālieši."
"Būtu labi, ja jūs ņemtu mašīnas," es sacīju.
"Šis jūsu puisis tik neatlaidīgi uzstāja, lai nāku pie jums aprunāties."
Viņš uzsita Gordini uz pleca.
Gordini saviebās un pasmaidīja.
Anglis sāka runāt nevainojamā itāliešu valodā.
"Viss kārtībā.
Aprunājos ar jūsu Tenente.
Mēs tās abas ņemam savā ziņā.
Varat būt mierīgs."
Tad vēl piebilda: "Kaut kas jādara, lai jūs aizvestu no šejienes.
Es ieiešu pie mediķiem.
Mēs jūs paņemsim līdzi."
Viņš devās uz pārsiešanas punktu, uzmanīgi laipodams starp ievainotajiem.
Es redzēju, ka sega paveras, paspīd gaisma un anglis ieiet iekšā.
"Viņš par jums parūpēsies, Tenente," Gordini sacīja.
"Un kā tev pašam, Franko?"
"Var iztikt."
Viņš nosēdās man blakus.
Pēc brīža pavērās pārsiešanas punkta ieejai priekšā aizklātā sega un iznāca divi sanitāri, un tiem līdzi slaidais anglis.
Viņš tos atveda pie manis.
"Tas ir amerikāņu Tenente," viņš itāliski sacīja.
"Varu pagaidīt," es iebildu.
"Daudzi ir smagāk ievainoti nekā es.
Jūtos tīri ciešami."
"Nekas, nekas," viņš teica.
"Netēlojiet varoni!"
Tad viņš teica itāliski: "Celiet viņu uzmanīgi, sevišķi kājas.
Kājas viņam ļoti sāp.
Viņš ir prezidenta Vilsona likumīgais dēls."
Mani pacēla un ienesa pārsiešanas telpā.
Iekšā uz visiem galdiem operēja.
Mazais majors nikni paskatījās uz mums.
Viņš pazina mani un pamāja ar pinceti.
"Ça va bien?20"
"Ça va.21"
"Es viņu ienesu," garais anglis teica itāliski.
"Tas ir Amerikas sūtņa vienīgais dēls.
Lai viņš paliek te, kamēr jūs varēsiet viņam ķerties klāt.
Tad es viņu aizvedīšu tūlīt pirmajā tūrē."
Anglis noliecās pār mani.
"Es parūpēšos, lai adjutants sagatavo jūsu papīrus, tad ies daudz ātrāk."
Durvīs viņš sametās kūkumā, lai varētu iziet.
Majors atknieba vaļā pinceti un ielika to traukā.
Es ar acīm sekoju viņa rokām.
Viņš jau pārsēja.
Tad sanitāri nocēla ievainoto no galda.
"Tagad ņemšu priekšā amerikāņu Tenente," viens no kapteiņiem sacīja.
Mani uzcēla uz galda.
Tas likās ciets un glums.
Te bija jūtamas dažādas asas smakas "gan zāļu, gan asiņu salkanā smaka.
Man novilka bikses, un kapteinis strādādams sāka diktēt feldšerim, savam asistentam:" Vairāki viegli ievainojumi kreisajā un labajā ciskā, arī labajā un kreisajā celī, un labajā pēdā.
Dziļas brūces labajā celī un pēdā.
Plēstas brūces galvā, "viņš pataustīja (Sāp?)
(Vai dieniņ, jā!
)," ar iespējamu galvaskausa lūzumu.
Ievainojumi iegūti, izpildot dienesta pienākumus.
Tas jūs glābj no kara tiesas par paša izdarītiem ievainojumiem, "viņš teica."
Vai vēlaties konjaku?
Kā jūs iekūlāties šitādā ķezā?
Ko jūs gribējāt?
Izdarīt pašnāvību?
Lūdzu, antitetanusu un pievelciet kartītē krustu pie abām kājām.
Paldies.
Es vēl drusku patīrīšu, izmazgāšu un uzlikšu pārsējus.
Asinis jums sarec brīnišķīgi.
"Jā gan."
Ārsts, atradis kaut ko, kas viņu ļoti interesē:
Vēlreiz pārbaudīšu, ja gribat, bet nav nepieciešams.
Tagad visu apziedīšu un... Vai stipri sāp?
Ak dievs, tas nav nekas salīdzinājumā ar to, kā būs vēlāk.
Īstās sāpes vēl nav sākušās.
Atnesiet viņam glāzi konjaka.
Šoks notrulina sāpes: bet nekas, nav ko uztraukties, jo infekcijas nebūs, tas tagad gadās reti.
Kā ir ar jūsu galvu?"
"Ļoti slikti," es teicu.
"Tad nedzeriet pārāk daudz.
Ja jums ir lūzums, jāsargās no iekaisuma.
Vai sāp?"
Biju nosvīdis slapjš.
"Žēlīgais dievs!"
es teicu.
"Laikam tomēr būs lūzums.
Es jūs pārsiešu, un negroziet galvu."
"Nu lai jums labi klājas un lai dzīvo Francija."
"Viņš ir amerikānis," teica kāds cits ārsts.
"Es domāju, jūs teicāt, ka francūzis.
Viņš runā franciski," sacīja ārsts.
"Es viņu pazinu agrāk.
Vienmēr domāju, ka viņš ir francūzis."
Viņš izdzēra pusi tējas glāzes konjaka.
"Stiepiet šurp kaut ko nopietnāku.
Atnesiet vēl antitetanusu."
Ārsts pamāja uz manu pusi.
Mani pacēla, un aizsega mala noplīvoja man gar seju, kad mēs gājām ārā.
Pirmais vārds?
Otrais vārds?
Pakāpe?
Kur dzimis?
No kuras vienības?» "un tā tālāk."
Tenente, slikti, ka ievainota galva.
Cerams, ka jūtaties labāk.
Es jūs nosūtīšu ar angļu sanitāro mašīnu.
"Man ir labi," es sacīju.
"Liels paldies jums."
Sāpes, par kurām bija runājis majors, tagad sākās, un visu, kas notika, es atceros kā pa miglu.
Pēc brīža piebrauca angļu sanitārā mašīna un mani ielika nestuvēs, un nestuves pacēla un iebīdīja mašīnā.
Pie mašīnas stāvēja vēl vienas nestuves, uz tām gulēja kāds ievainotais, no pārsējiem laukā rēgojās tikai vaska dzeltens deguns.
Viņš smagi elsa.
Nestuves pacēla, un tās ieslīdēja augšējās siksnās.
"Ceru, jums būs ērti."
Jutu, ka mašīna ierūcas, jutu, kā viņš uzrāpjas priekšējā sēdeklī, atlaiž bremzi un piespiež starteri un mēs sākam braukt.
Es gulēju klusu un ļāvos sāpēm.
Pa ceļu sanitārā mašīna rāpās lēnām, reizēm apstājās, reizēm pagriezienā padeva atpakaļgaitā, beidzot sāka braukt diezgan ātri.
Es jutu "kaut kas pil.
Sākumā piles krita lēni un ritmiski, tad sāka tecēt ar straumi.
Es uzsaucu šoferim.
Viņš apturēja mašīnu un ieskatījās pa lodziņu aiz sava sēdekļa."
"Kas noticis?"
"Ievainotais augšējās nestuvēs noasiņo."
"Vairs neesam tālu no galapunkta.
Es nevaru viens pats izcelt nestuves."
Viņš iedarbināja motoru.
Asinis vēl arvien tecēja ar straumi.
Tumsā nevarēja saredzēt, kurā vietā tās sūcas cauri brezentam.
Mēģināju pavirzīties sānis, lai nepilētu man virsū.
Kur tās bija notecējušas, es zem krekla jutu kaut ko siltu un lipīgu.
Man bija auksti un kāja tā sāpēja, ka kļuva nelabi.
Pēc brīža straumīte augšējās nestuvēs it kā apsīka, un tad atkal krita pilieni, un es dzirdēju un jutu, ka brezents augšā sakustas, it kā gulētājs sagrieztos ērtāk.
"Kā viņam ir?"
anglis sauca, paskatīdamies atpakaļ.
"Mēs jau gandrīz esam galā."
"Man šķiet, viņš ir miris," es atbildēju.
Pilieni krita ļoti lēni, it kā no lāstekas, kad saule jau norietējusi.
Ceļš vijās arvien augstāk kalnos, un mašīnā naktī kļuva auksti.
Augšā sanitārajā punktā nestuves izcēla ārā un ielika citas, un mēs braucām tālāk.
X NODAĻA
Kad es gulēju lauka hospitāļa palātā, man pateica, ka pēcpusdienā pie manis atnākšot apmeklētājs.
Bija karsta diena, un telpā bija daudz mušu.
Sanitārs sagrieza papīru strēmelēs un piesēja tās pie kociņa, un ar šādu slotiņu dzenāja mušas.
Es vēroju, kā tās nosēžas uz griestiem.
Kad viņš mitējās gaiņāt un aizmiga, mušas bruka man virsū, un es tās pūtu projām, beidzot ar rokām aizklāju seju un arī iemigu.
Bija ļoti karsti, un, kad pamodos, manas kājas niezēja.
Es pamodināju sanitāru, un viņš apslacināja apsējus ar minerālūdeni.
Gulta kļuva mitra un vēsa.
Tie, kas palātā bija nomodā, sarunājās.
Pēcpusdienās bija vismierīgāk.
No rītiem nāca vizītē trīs sanitāri un ārsts, pienāca pie katra, cēla mūs laukā no gultas un nesa uz pārsiešanas istabu, lai tikmēr, kamēr apmaina pārsējus, varētu sakārtot gultas.
Tas nebija nekāds patīkamais ceļojums, tikai vēlāk uzzināju, ka gultu var arī sakārtot, slimnieku neceļot ārā.
Mans sanitārs izlēja visu ūdeni, un gulta nu bija vēsa un patīkama, un es patlaban teicu viņam, kurā vietā pēdas niez visvairāk un kur lai pakasa, kad ārsts ieveda Rinaldi.
Viņš nāca ātriem soļiem un noliecās pie gultas, un noskūpstīja mani.
Pamanīju, ka viņam roka cimdi.
"Kā sviežas, mazais?
Kā jūties?
Es tev atnesu šo te..." Tā bija konjaka pudele.
Tu dabūsi apbalvojumu.
Tev nolemts piešķirt medaglia d’argento22, bet varbūt sanāks tikai bronza."
"Par ko tad?"
"Par to, ka esi smagi ievainots.
Ja tu varēšot pierādīt, ka esi veicis varoņdarbu, tad dabūšot sudraba medaļu.
Ja ne, tad bronzu.
Pastāsti man, kas īsti notika!
Vai tu izdarīji kādu varoņdarbu?"
"Nē," es sacīju.
"Mani parāva gaisā, kad mēs ēdām sieru."
"Neāksties!
Tu taču izdarīji kaut ko varonīgu pirms vai pēc tam.
Mēģini atcerēties!"
"Neko es neizdarīju."
"Vai tu nevienu nenesi uz muguras?
Gordini teicis, ka tu vairākus esot stiepis uz muguras, bet majors pirmajā sanitārajā postenī apgalvojis, ka tas neesot iespējams.
Viņam esot jāparaksta ieteikums apbalvošanai."
"Es nevienu nenesu.
Pats nevarēju pakustēt."
"Tas nav svarīgi," Rinaldi noteica.
Viņš novilka cimdus.
"Domāju, ka mēs tev izgādāsim sudrabu.
Tu taču vari apliecināt, ka atteicies pirmais saņemt medicīnisko palīdzību."
"Ne gluži."
"Tas nav svarīgi.
Kur tad paliek tavi ievainojumi.
Un drosme, kad vienmēr pats prasījies uz pirmajām līnijām.
Turklāt operācija bija veiksmīga."
"Vai tad izdevās pāriet upi?"
"Un kā vēl.
Saņēma ap tūkstoš gūstekņu.
Tas ir rakstīts biļetenā.
Vai neesi to redzējis?"
"Nē."
"Es tev atnesīšu.
Devām pamatīgu triecienu!"
"Kā jums visiem klājas?"
"Lieliski.
Mēs jūtamies lieliski.
Un lepojamies ar tevi.
Izstāsti man, kā tur īsti bija!
Esmu pārliecināts, ka tu dabūsi sudraba medaļu.
Nu, stāsti!
Visu pēc kārtas!"
Viņš apklusa un nogrima domās.
"Varbūt tu dabūsi arī angļu medaļu.
Kāds anglis bijis aculiecinieks.
Es aiziešu pie viņa un aprunāšos, vai viņš neaizliktu par tevi labu vārdu.
Viņš noteikti var lietas labā kaut ko darīt.
Vai tev ļoti sāp?
Iedzer!
Sanitār, atnesiet korķu velkamo!
Tev vajadzēja redzēt, kā es vienam izķidāju trīs metrus tievās zarnas, tāda veiksme kā vēl nekad.
Par to derētu uzrakstīt žurnālā «The Lancet».
Tu man rakstu pārtulkosi, un es aizsūtīšu žurnālam.
Man iet jo dienas, jo labāk.
Nabaga mīļais mazais, kā gan tu jūties?
Kur ir tas sasodītais korķu velkamais?
Tu esi tik brašs un mierīgs, pavisam aizmirstas, ka esi ievainots."
Viņš uzsita ar cimdiem pa gultas malu.
"Te ir viļķis, Signor Tenente," sanitārs sacīja.
"Attaisiet pudeli!
Atnesiet glāzi!
Iedzer, mazais!
Kā klājas tavai nabaga galvai?
Es izlasīju slimības vēsturi.
Lūzumu tev nav.
Tas majors pirmajā sanitārajā postenī ir īsts slakteris.
Es to būtu izdarījis bez kādām sāpēm.
Es vienmēr to izdaru bez sāpēm.
Zinu, kā jāstrādā.
Ar katru dienu mana roka kļūst vieglāka un veiklāka.
Tu, mazais, piedod, ka tik daudz pļāpāju.
Jutos ļoti aizkustināts, redzot tevi tik smagi ievainotu.
Ņem dzer.
Tas nekaitēs.
Maksā piecpadsmit liru.
Vajadzētu būt labam.
Piecas zvaigznes.
Taisnā ceļā no šejienes došos pie šī angļa, un viņš izgādās tev angļu medaļu."
"Tik viegli jau tās nedāļā."
"Cik tu pieticīgs.
Es atsūtīšu sakaru virsnieku.
Viņš pratīs to angli apvārdot."
"Vai tu esi saticis mis Bārkliju?"
"Es viņu atvedīšu šurp.
Tūlīt iešu un atvedīšu."
"Neej," es teicu.
"Pastāsti par Gorīciju.
Kā jūtas meičas?"
"Esam bez meičām.
Jau divas nedēļas nav nomainītas.
Es vairs tur nerādos.
Kauns.
"Tikai apskatos, vai nav kaut kas jauns.
Tāpat, garām ejot.
Visas apjautājas par tevi.
Nejēdzība, ka viņas tur vienā vietā tik ilgi, ka gribot negribot jāsadraudzējas."
"Varbūt viņas atsakās iet uz fronti."
Meiču pietiek.
Tikai aplam sadala.
Glabā aizmugures varoņiem."
"Nabaga Rinaldi," es sacīju.
"Viens kā koks kara laukā, un būtu vismaz meičas apmainījuši."
Rinaldi ielēja sev vēl glāzi konjaka.
"Tev nenāks par ļaunu, mazais.
Met laukā!"
Es izdzēru konjaku un jutu kaulos ieplūstam siltumu.
Rinaldi ielēja vēl.
Tagad viņš likās tāds kā mierīgāks.
Rinaldi pacēla glāzi.
"Uz tavu veselību, ievainotais varoni!
Par tavu sudraba medaļu!
Saki, mazais," vai tev nervi iztur gulšņāt te šajā karstumā?
"Dažreiz neiztur."
"Nevaru iedomāties, ka man tā būtu jāguļ.
Es paliktu traks."
"Tu jau esi traks."
"Kaut tu drīzāk atgrieztos.
Nav neviena, ar ko naktī kopā nākt mājās no dēkām.
Nav neviena, ko apcelt.
Nav no kā aizņemties naudu.
Nav ieroču biedra, nav istabas biedra.
Kāpēc tev bija vajadzīgs šis ievainojums?"
"Tu vari apcelt mācītāju."
"Mācītāju!
Es jau viņu neapceļu.
To jau kapteinis.
Man mācītājs patīk.
Ja tev vajadzēs garīdznieku, aicini mūsējo.
Viņš nāks tevi apciemot.
Jau sen taisās."
"Man viņš patīk."
"To es zinu.
Dažreiz man liekas, jūs abi... Tu jau saproti."
"Kas tev var likties?"
"Tomēr dažreiz man liekas.
Un tas man atgādina Brigata Ancona pirmo pulku."
"Ej ratā!"
Viņš piecēlās un uzvilka cimdus.
"Man patīk tevi pazobot, mazais.
Ar visu tavu garīdznieku un anglieti būtībā mēs tomēr esam līdzīgi."
"Nepavisam."
"Esam gan.
Tu patiešām esi itālietis.
Uguns un dūmi, bet iekšā tukšpadsmit.
Tu tikai izliecies par amerikāni.
Mēs esam brāļi un mīlam viens otru."
Uzvedies rātni, kamēr manis nav, "es teicu."
Es atsūtīšu mis Bārkliju.
Jums abiem būs labāk bez manis.
Tu esi šķīstāks un maigāks.
"Ej ratā!"
"Es viņu atsūtīšu.
Šo tavu jauko, salto dievieti.
Angļu dievieti.
"Kas?"
"Stulbs nejēga."
"Nejēga.
Tu esi nejūtīgs...
"Tu pats esi nejēga.
Dumjš."
"Tiešām?
Es tev kaut ko pastāstīšu par tavām cēlajām sievietēm.
Par tavām dievietēm.
Ir tikai viena atšķirība, kad iegūst šķīstu meiteni vai sievieti.
Meitenei ir sāpīgi.
Tas ir viss, ko varu pateikt."
Viņš ar cimdiem uzplāja pa gultu.
"Un nekad nav zināms, vai meitenei tas patīk."
"Es nedusmojos.
Es tikai, mazais, to stāstu tevis paša labā.
Lai tev aiztaupītu dažu labu uztraukumu."
"Un tā ir vienīgā atšķirība?"
"Jā.
Bet miljoniem tādu pašu muļķu kā tu to nezina."
"Cik tu esi labiņš, ka pastāstīji."
"Nestrīdēsimies, mazais.
Tu man esi pārāk mīļš.
Bet neesi muļķis."
"Nē.
Es būšu tikpat gudrs kā tu."
"Nedusmojies, mazais!
Pasmejies!
Iedzer!
Man tiešām jāiet!"
"Tu esi viens lāga zēns."
"Redzi nu.
Mēs būtībā esam vienādi.
Karš mūs sabrāļojis.
Noskūpsti mani uz atvadām!"
"Tu kļūsti salkans."
"Nē.
Tas aiz dziļām jūtām."
Sajutu viņa elpu.
"Sveiks!
Drīz atkal nākšu tevi aplūkot."
Atsūtīšu tavu anglieti.
Sveiks, mazais.
Konjaks ir zem gultas.
Veseļojies labi drīz!"
Viņš aizgāja.
XI NODAĻA
Metās jau krēsla, kad atnāca mācītājs.
Man bija atnesta zupa un trauki jau novākti, un es gulēju, skatīdamies uz gultu rindām un ārā pa logu uz koka galotni, kas viegli šūpojās vakara vējā.
Vējš ielauzās arī palāta, un pievakarē te kļuva vēsāks.
Mušas tagad bija apsēdušas griestus un spuldzes.
Gaismu uzgrieza tikai tad, ja naktī kādu ienesa vai palātā bija kas darāms.
Pēc krēslas iestājās tumsa, un tumšs palika ilgi, tāpēc man bija tāda sajūta, ka esmu atkal mazs.
It kā mani būtu nolikuši gulēt tūlīt pēc vakariņām.
Sanitārs nāca šurp gar gultām un apstājās.
Viņam līdzi vēl kāds.
Tas bija mācītājs.
Tā viņš te stāvēja "mazs, brūni iededzis un samulsis."
"Kā jums klājas?"
mācītājs jautāja.
Uz grīdas blakus gultai viņš nolika vairākus sainīšus.
"Labi, tēvs."
Viņš apsēdās uz krēsla, kur bija sēdējis Rinaldi, un mulsi palūkojās ārā pa logu.
Ievēroju, ka viņam ļoti nogurusi seja.
"Uzkavēšos tikai brītiņu," viņš teica.
"Ir jau vēls."
"Nav nemaz tik vēls.
Kā pie jums izskatās?"
Viņš smaidīja.
"Mani vēl arvien briesmīgi apceļ."
"Paldies dievam, visi esam veseli.
Es tā priecājos, ka jūtaties labi.
Cerams, nav vairs lielas sāpes."
Viņš likās bezgala noguris, un es nebiju radis redzēt viņu nogurušu.
"Vairs nav."
Mēs vienmēr tik jauki patērzējām."
"Te ir moskītu tīkliņš.
Te pudele vermuta.
Jums taču tas garšo?
Un angļu laikraksti."
"Lūdzu, tiniet vaļā!"
Viņš bija apmierināts un attina sainīšus.
Es paņēmu rokā moskītu tīkliņu.
Vermuta pudeli viņš pacēla gaisā, lai man parādītu, un atkal nolika pie gultas uz grīdas.
Es paņēmu angļu laikrakstu žūksnīti.
Pagriežot avīzi tā, lai virsū krīt puskrēsla no loga, varēja izlasīt virsrakstus.
Tas bija «The News of the World».
"Citi ir ilustrēti, viņš sacīja."
"Kāda laime, ka varēšu palasīt.
Kur jūs tos dabūjāt?"
"Atvedu no Mestres.
Dabūšu vēl."
"Jūs, tēvs, esat tik labs, ka atnācāt.
Vai dzersiet glāzi vermuta?"
Paldies.
Paglabājiet.
Es jau nesu jums,
"Kaut vienu glāzi!"
"Nu labi.
Nākamreiz atnesīšu vēl."
Sanitārs atnesa glāzes un attaisīja pudeli.
Viņš nolauza korķi, un to vajadzēja iegrūst pudelē.
Es redzēju, ka mācītājam tas nepatīk, bet viņš noteica: "Labi vien būs.
Nekas."
"Uz jūsu veselību, tēvs!"
"Uz drīzu izveseļošanos!"
Viņš paturēja glāzi rokā, un mēs skatījāmies viens uz otru.
Bieži bijām runājušies kā labi draugi, bet šovakar sarunas nevedās.
"Kas jums kaiš, tēvs?
Jūs izskatāties ļoti noguris."
"Es esmu noguris, bet man nav tiesību tādam būt."
"Laikam karstums."
"Nē.
Vēl tikai pavasaris.
Man smagi ap sirdi."
"Jums apriebies šis karš?"
"Nē.
Bet es ienīstu karu."
"Man arī tas nesagādā daudz prieka," sacīju.
Viņš papurināja galvu un palūkojās ārā pa logu.
"Jūs to tā neizjūtat.
Jūs to neredzat.
Piedodiet man!
Zinu, ka esat ievainots."
"Tā ir tikai nejaušība."
"Kaut arī esat ievainots, jūs daudz ko neredzat.
Tas ir tiesa.
Es pats arī neredzu, tomēr kaut ko nojaušu."
"Kad mani ievainoja, mēs tieši runājām par to.
Pasini runāja par to."
Mācītājs nolika glāzi.
Viņš domāja par kaut ko citu.
"Es saprotu viņus, jo esmu tāds pats," viņš sacīja.
"Jūs tomēr esat citāds."
"Īstenībā esmu tāds pats kā viņi."
"Virsnieki nekā neredz."
"Daži redz.
Daži ir ļoti jūtīgi, un viņiem daudz grūtāk nekā jebkuram no mums."
"Viņi lielākoties ir citādi."
"Tas nav atkarīgs no izglītības vai naudas.
Te slēpjas kaut kas cits.
Ja tādam cilvēkam kā Pasini būtu izglītība vai nauda, pat tad viņš nevēlētos kļūt par virsnieku.
Es arī nevēlētos būt virsnieks."
"Bet pēc pakāpes jūs esat virsnieks.
Un es esmu virsnieks."
"Īstenībā jau neesmu.
Un jūs pat neesat itālietis.
Jūs esat ārzemnieks.
Tomēr jūs stāvat tuvāk virsniekiem nekā vienkāršajiem karavīriem."
"Kāda tur starpība?"
"Es to tā neprotu izskaidrot.
Ir cilvēki, kas grib karot.
Mūsu zemē tādu nav mazums.
Ir arī tādi, kas negrib karot."
"Bet tie pirmie viņus piespiež."
"Jā."
"Un es viņiem palīdzu."
"Jūs esat ārzemnieks.
Jūs esat patriots."
"Un tie, kas negrib karot?
Vai viņi spēj to aizkavēt?"
"Nezinu."
Viņš atkal palūkojās ārā pa logu.
Es vēroju viņa seju.
"Vai viņi kādreiz bijuši spējīgi to aizkavēt?"
"Viņi nav tik organizēti un tāpēc neko nespēj aizkavēt, bet, tiklīdz kļūst organizēti, tā vadītāji viņus nodod."
"Tātad nekādu cerību?"
"Cerība paliek aizvien.
Bet dažreiz vairs nespēju cerēt.
Es vienmēr pūlos nezaudēt cerību, taču dažreiz nespēju."
"Varbūt karš tomēr beigsies."
"Cerams."
"Ko tad jūs darīsiet?"
"Ja būs iespējams, atgriezīšos Abruci,"
Viņa brūnā seja pēkšņi staroja laimē.
"Jūs mīlat Abruci?"
"Jā, ļoti."
"Tad jums vajadzēs braukt turp."
"Laime būtu pārlieku liela.
Ja es varētu tur dzīvot un mīlēt dievu, un kalpot viņam."
"Un tikt godāts," es piebildu.
"Jā, un tikt godāts.
Kāpēc ne?"
"Tas nav tik svarīgi.
Taču tur, manā pusē, uzskata, ka cilvēks var mīlēt dievu.
Tā nav tikai	tukša komēdija."
"Es saprotu."
Viņš paskatījās uz mani un pasmaidīja.
"To jūs saprotat, bet dievu nemīlat."
"Nē."
"Un nemaz nemīlat?"
viņš jautāja.
Dažreiz naktī man no viņa bail.
"Vajag mīlēt viņu."
"Es daudz ko nemīlu."
"Jā," viņš sacīja.
"Tā ir.
Tā ir tikai kaislība un iekāre.
Rodas vēlēšanās uzupurēties.
Vēlēšanās kalpot."
"Es nevienu nemīlu."
"Gan mīlēsiet.
Es zinu, ka mīlēsiet.
Tad būsiet laimīgs."
"Es jau esmu laimīgs.
Vienmēr esmu bijis laimīgs."
"Tas ir kas cits.
Jūs nesaprotat šo mīlestību, ja jums tādas nav."
"Labi," es sacīju.
"Ja kādreiz to izjutīšu, es jums pastāstīšu."
"Pārāk ilgi esmu uzkavējies un aizrunājies."
Viņš bija patiesi noraizējies.
"Vēl neejiet!
Un ja mīl sievieti?
Ja es tā īsti iemīlētu kādu sievieti, vai tas būtu kaut kas līdzīgs?"
"To es nezinu.
Nekad neesmu mīlējis sievieti."
"Un savu māti?"
"Jā, māti es laikam mīlēju."
"Un vienmēr esat mīlējis dievu?"
"Kopš bērnu dienām."
"Ak tā," es teicu.
Nezināju, ko sacīt.
"Jūs esat krietns zēns," pateicu.
"To prasa pieklājība."
Viņš pasmaidīja.
"Man tiešām jāiet," viņš sacīja.
"Nē.
Gribu tikai parunāties ar jums."
"Es aiznesīšu mūsējiem sveicienu."
"Paldies par skaistajām dāvanām."
"Sīkumi."
"Kādreiz atkal atnāciet!"
"Atnākšu.
"Uz redzēšanos," es teicu dialektā.
Istabā bija tumšs, sanitārs, kas bija sēdējis gultas kājgalī, piecēlās un gāja viņu pavadīt.
Man ļoti patika mācītājs, un es novēlēju viņam kādreiz atgriezties dzimtajā Abrucī.
Virsnieku ēdamtelpā viņš dabūja daudz ciest, tomēr aizkustinoši to panesa, un es iedomājos, kā gan viņš justos dzimtajā pusē.
Viņš man bija stāstījis, ka Kaprakotā aiz pilsētas esot daudz foreļu.
Vakaros Abruci esot aizliegts spēlēt flautu.
Jaunekļi dziedot serenādes, vienīgi flauta esot aizliegta.
Kāpēc "es jautāju.
Neesot labi, ka jaunas meitenes vakaros klausoties flautas skaņās.
Zemnieki tur visus uzrunājot ar «don» un, pretim nākot, noņemot cepuri.
Viņa tēvs katru dienu ejot medībās un ēdot pie zemnieku galda.
Tie vienmēr jūtoties pagodināti.
Svešiniekam pirms medībām jāuzrādot rakstiska liecība, ka viņš nekad nav bijis arestēts.
Pie Gran Sasso d’Italia dzīvojot lāči, bet tas jau tālu.
Arī Akvila esot skaista pilsēta.
Tur vēsas vasaras naktis, un nekur visā Itālijā pavasaris neesot tik krāšņs kā Abruci.
Tomēr pats jaukākais rudenī esot medības kastaņu birzīs.
Drīz vien es aizmigu."
XII NODAĻA
Palāta bija gara telpa ar logiem gar labo pusi, viņā galā bija durvis uz pārsiešanas istabu.
Tai rindai, kurā atradās mana gulta, kājgali bija uz logu pusi.
Guļot uz kreisajiem sāniem, varēju redzēt pārsiešanas istabas durvis.
Palātas dziļumā bija vēl vienas durvis, pa kurām arī dažreiz ienāca personāls.
Ja kādam tuvojās pēdējā stunda, gultai apkārt nolika aizslietņus, lai mirēju neredzētu, pa aizslietņu apakšu bija redzami tikai ārstu un sanitāru zābaki un auti, un dažreiz tajā galā dzirdēja sačukstamies.
Tad iznāca mācītājs, pēc tam aiz aizslietņiem iegāja sanitāri un pārklāja nomirušo ar segu un aiznesa prom pa eju starp gultām, un aizslietņus atkal sastūma kopā un nolika nost.
Šorīt majors, kas pārzināja palātu, man jautāja, vai jūtos tik stiprs, ka varētu rīt doties ceļā.
Es teicu, ka varētu.
Mani vedīšot agri no rīta.
Būšot labāk braukt tagad, iekams nav iestājies karstums.
Kad mani izcēla no gultas, lai nestu uz pārsiešanas istabu, es paskatījos pa logu un dārza ieraudzīju jaunas kapu kopiņas.
Kareivis sēdēja pie durvīm, kas veda dārzā, tēsa krustus un krāsoja uz tiem dārzā apbedīto vārdus, pakāpes un pulkus.
Viņš arī ievainotajiem izdarīja šādus tādus pakalpojumus un brīvajā laikā no tukšas austriešu patronas bija izgatavojis man šķiltavas.
Ārsti izturējās laipni un likās visai pieredzējuši.
Viņi ļoti gribēja pārvest mani uz Milānu, kur bija vieglāk pieejams rentgena aparāts un es pēc operācijas varētu pamēģināt fizioterapiju.
Pats arī gribēju braukt uz Milānu.
Viņi sacīja, ka mani vedīšot uz nupat iekārtoto amerikāņu hospitāli Milānā.
Atsūtīšot dažas amerikāņu sanitārās vienības, un šis hospitālis apkalpošot visus amerikāņus, kuri karojot Itālijā.
Sarkanajā Krustā viņu esot daudz.
Savienotās Valstis esot pieteikušas karu Vācijai, nevis Austrijai.
Itālieši bija pārliecināti, ka Amerika pieteiks karu arī Austrijai, un viņus ļoti iepriecināja amerikāņu ierašanās, kaut vai tas bija Sarkanais Krusts.
Viņi man jautāja, kā es domājot, vai prezidents Vilsons pieteiks karu Austrijai, un es teicu, ka tas ir tikai dažu dienu jautājums.
Nezināju, kas mums ir pret Austriju, bet likās loģiski, ka amerikāņiem jāpiesaka tai karš, ja reiz tie karo ar Vāciju.
Man jautāja, vai mēs pieteikšot karu Bulgārijai.
Viņi gan iebilda, ka Japāna esot Anglijas sabiedrotā.
Kur atrodas Havaju salas?
Klusajā okeānā.
Kāpēc japāņi tās grib dabūt sev?
Izrunāts.
Japāņi ir brīnišķīgi, mazi cilvēciņi, aizrautīgi dejo un labprāt iebauda vieglus vīnus.
Tāpat kā franči, majors teica.
Mēs frančiem atņemsim Nicu un Savoju.
Atņemsim arī Korsiku un visu Adrijas jūras piekrasti, Rinaldi sacīja.
Itālija atgūs senās Romas varenību, sacīja majors.
Es teicu, ka man Roma nepatīk.
Tur ir karsts un pilns ar blusām.
Jums nepatīk Roma?
Es gan mīlu Romu.
Roma ir nāciju māte.
Es nekad neaizmirsīšu, kā Romulu zīdīja Tibra.
Kas?
Nekas.
Brauksim visi uz Romu.
Brauksim šovakar pat uz Romu un paliksim tur.
Roma ir skaista pilsēta, sacīja majors.
Es piebildu, ka Roma uzskatāma par nāciju māti un tēvu.
Roma ir sieviešu dzimtes, sacīja Rinaldi.
Tā nevar būt tēvs.
Kas tad ir tēvs" svētais gars?
Nezaimo!
Es nezaimoju, es prasu paskaidrojumus.
Mazais, tu esi piedzēries.
Kas tad mani piedzirdījis?
Es jūs piedzirdīju, sacīja majors.
Es jūs piedzirdīju tāpēc ka jūs mīlu un tāpēc ka Amerika piedalās karā.
Nu jau iet pilnās burās, es noteicu.
Tu rīt brauc projām, mazais, sacīja Rinaldi.
Jā, uz Romu.
Ne, uz Milānu.
Ak, jūs laimīgais!
Uz «Gran Italia», es teicu, kur no Džordža aizņemšos naudu.
Uz «Skalu», sacīja Rinaldi.
Tu iesi uz «Skalu».
Katru vakaru, es teicu.
Jūs nevarēsiet atļauties iet katru vakaru, majors iebilda.
Biļetes ir ļoti dārgas.
Es izrakstīšu uzrādītāja čeku uz vectēva vārda.
Kādu čeku?
Uzrādītāja čeku.
Viņam būs jāsamaksā, vai arī mani iebāzīs cietumā.
Misters Kaninghems bankā to nokārtos.
Es dzīvoju no šiem čekiem.
Vai tad vectēvs būs spējīgs sēdināt cietumā patriotisko mazdēlu, kurš mirst, lai Itālija dzīvotu?
«Lai dzīvo amerikāņu Garibaldijs!» Rinaldi uzsauca.
"«Lai dzīvo uzrādītāja čeki» saucu es.
Nevajag tā trokšņot, majors sacīja.
Mums jau vairākas reizes aizrādīja, lai netrokšņojam.
Vai patiešām jūs, Federiko, rīt aizbraucat?
Viņš dodas uz amerikāņu hospitāli, es jau jums stāstīju, Rinaldi sacīja.
Pie smukajām māsiņām.
Tur nebūs vis bārdaini sanitāri kā šeit, lauka hospitālī.
Jā, jā, sacīja majors, es zinu, viņš brauks uz amerikāņu hospitāli.
Kas par to, ka viņiem bārdas, es teicu.
Ja kāds vēlas audzēt bārdu, lai audzē.
Kāpēc jūs, Signor Magiore, neaudzējat bārdu?
Tā nelien iekšā gāzmaskā.
Lien gan.
Gāzmaskā visu var iebāzt.
Esmu pat vēmis gāzmaskā.
Mazais, lūdzu, drusku klusāk, Rinaldi sacīja.
Mēs visi zinām, ka tu esi bijis frontē.
Ai, jaukais mazuli, ko es darīšu bez tevis?
Mums laiks iet, sacīja majors.
Citādi kļūstam sentimentāli.
Klausies, tūlīt sagādāšu tev pārsteigumu.
Tava angliete.
Tu zini?
Tā, pie kuras tu katru vakaru gāji uz angļu hospitāli.
Viņa arī brauc uz Milānu.
Viņa un vēl kāda māsa brauc strādāt amerikāņu hospitālī.
No Amerikas pagaidām māsas nav ieradušās.
Es šodien runāju ar vienības priekšnieku.
Viņiem te frontē par daudz sieviešu.
Tāpēc dažas sūta uz aizmuguri.
Kā tev tas patīk, mazais?
Jauki, vai ne?
Tu dzīvosi liela pilsētā, un tava angliete varēs tevi apčubināt.
Kāpēc es neesmu ievainots?
Varbūt ievainos, es teicu.
Mums laiks iet, majors sacīja.
Mēs dzeram, ceļam traci un traucējam Federiko.
Neaizejiet!
Nē, mums jāiet.
Ardievu!
Brauc, mazais, drīz atpakaļ.
Rinaldi noskūpstīja mani.
Tu od pēc lizola.
Ardievu, mazais!
Ardievu.
Lai tev labi klājas.
Majors papliķēja mani pa plecu.
Viņi uz pirkstgaliem izgāja ārā.
Es sapratu, ka esmu gluži pilnā, un tūlīt iemigu."
Nākamās dienas rītā mēs devāmies ceļā un iebraucām Milānā pēc četrdesmit astoņām stundām.
Tas bija nejauks brauciens.
Šaipus Mestres ilgi nostāvējām uz blakus sliedēm, vilcienu ielenca bērni un skatījās iekšā vagonā.
Es pierunāju kādu mazu zēnu atnest man pudeli konjaka, bet viņš atgriezās un teica, ka varot dabūt tikai grapu.
Es pamodos aiz Vičencas un izvēmos uz grīdas.
Vīrs man blakus arī pēc brīža vairākas reizes bija izvēmies uz grīdas.
Vēlāk es domāju, ka nobeigšos aiz slāpēm, un piestātnē aiz Veronas pasaucu kareivi, kas staigāja šurpu turpu gar vagoniem, un viņš man iedeva padzerties ūdeni.
Es pamodināju Džeordžeti, to otru, kas pietempās, un piedāvāju viņam malku ūdens.
Viņš teica, lai izlejot šim uz pleca, un gulēja tālāk.
Karavīrs neņēma peniju, ko es viņam piedāvāju, un atnesa man sulīgu apelsīnu.
Es to izsūkāju, spļāvu ārā mizas un vēroju karavīru staigājam šurpu turpu gar preču vagoniem, un pēc brīža vilciens noraustījās un sāka braukt.
OTRĀ DAĻA
XIII NODAĻA
Milānā iebraucām agri no rīta un izkravājāmies preču stacijā.
Sanitārā mašīna aizveda mani uz amerikāņu hospitāli.
Guļot mašīnā uz nestuvēm, bija grūti pateikt, pa kādām ielām mēs braucam, un, kad nestuves izcēla, ieraudzīju tirgus laukumu un vīna veikaliņu, pa kura atvērtajām durvīm pārdevēja slaucīja ārā gružus.
Ielu patlaban laistīja, un smaržoja pēc agra rīta.
Sanitāri nolika nestuves zemē un iegāja hospitālī.
Nestuves nevarēja dabūt iekšā liftā, un viņi pārsprieda, kā būtu labāk: izcelt mani no nestuvēm un uzvest augša ar liftu vai stiept nestuves augšā pa kāpnēm.
Es klausījos šais spriedelējumos.
Viņi vienojās par liftu.
Sanitāri nocēla mani no nestuvēm.
"Mierīgi," es sacīju.
"Nesiet lēnām!"
Liftā bija saspiesti, un, kad manas kājas saliecās, sajutu stipras sāpes.
"Nevaram, Signor Tenente.
Nav vietas."
Vīrs, kas to teica, bija aplicis man roku apkārt, un mana roka bija aplikta viņam ap kaklu.
Viņš pūta man sejā sīvu ķiploku un sarkanvīna smaku.
"Prātīgāk," otrs nesējs teica.
"Kur nu vēl prātīgāk!"
atkārtoja sanitārs, kurš turēja manas kājas.
Redzēju, kā lifta durvis aizvērās un priekšā aizvilkās restes, un šveicars piespieda ceturtā stāva pogu.
Šveicars izskatījās noraizējies.
Lifts cēlās lēni.
"Vai smagi?"
vaicāju vīram, kurš oda pēc ķiplokiem.
"Nekas," viņš noteica.
Seja viņam bija nosvīdusi, un viņš sēca.
Lifts cēlās vienmērīgi un pēkšņi apstājās.
Sanitārs, kas turēja manas kājas, atvēra durvis un atmuguriski gāja laukā.
Mēs atradāmies kāpņu laukumiņā.
Tur bija vairākas durvis ar apaļiem misiņa rokturiem.
Vīrs, kurš nesa manas kājas, piespieda zvana pogu.
Aiz durvīm nošķinda zvans.
Neviens nerādījās.
Tad pa kāpnēm uznāca šveicars.
"Kur tad visi palikuši?"
sanitāri jautāja.
"Nezinu," šveicars atbildēja.
"Gulēt viņi guļ apakšstāvā."
"Pasauciet kādu!"
Šveicars piezvanīja, tad pieklauvēja, tad atvēra durvis un gāja viens iekša.
Viņam līdzi iznāca pavecāka sieviete ar brillēm.
Mati tai bija izspūruši un atrisuši un mugurā māsas tērps.
"Es runāju angliski," sacīju.
"Mani taču kaut kur jānovieto."
Vēl negaidījām slimniekus."
Viņa saglauda matus un raudzījās uz mani tuvredzīgam acīm.
"Ierādiet kādu telpu, kur mani novietot."
Nezinu, ko lai dara.
Slimniekus vēl negaidījām.
Nevar taču nolikt, kur pagadās.
"Vienalga, kur," es sacīju.
Tad pateicu šveicaram itāliski: "Atrodiet tukšu telpu!"
Tās visas ir tukšas, "šveicars teica."
Jūs esat pirmais slimnieks.
"Viņš turēja cepuri rokā un skatījās uz paveco māsu."
Dieva dēļ, ienesiet taču mani kādā istabā!
"Saliektajās kājās sāpes kļuva aizvien stiprākas un stiprākas, un es jutu, kā tās urbjas cauri kaulam.
Šveicars un sirmā sieviete iegāja pa kādām durvīm un tūlīt atkal iznāca."
Sekojiet man, "šveicars sacīja.
Sanitāri mani nesa pa garu gaiteni un ienesa istabā ar nolaistiem aizkariem.
Tur smaržoja pēc jaunām mēbelēm.
Tur bija gulta un liels drēbju skapis ar spoguli.
Mani iecēla gultā."
"Palagus nevaru uzklāt," sacīja sieviete.
"Palagi ir ieslēgti."
Es vairs neatbildēju.
"Manā kabatā ir nauda," teicu šveicaram.
"Tajā, aizpogātajā."
Šveicars izņēma naudu.
Abi vīri, kas bija stiepuši nestuves, stāvēja pie gultas cepurēm rokās.
"Iedodiet katram pa piecām lirām un piecas paņemiet sev!
Viņi vēlreiz pielika roku pie cepures un gāja ārā.
"Šeit ir mana slimības vēsture," sacīju māsai.
Sieviete paņēma papīrus un sāka tos pētīt caur brillēm.
Tur bija trīs kopā salocītas lapas.
"Nezinu, ko iesākt," viņa teica.
"Es neprotu itāliski lasīt.
Bez ārsta rīkojuma neko arī nevaru darīt."
Viņa sāka šņukstēt un iebāza papīrus priekšauta kabatā.
"Jūs esat amerikānis?"
viņa caur asarām iejautājās.
"Jā.
Lūdzu, nolieciet dokumentus uz galda blakus gultai!"
Istaba bija patumša un vēsa.
Guļot gultā, varēju redzēt lielo spoguli istabas viņā galā, bet nevarēju saskatīt, kas tajā atspīd.
Šveicars stāvēja pie gultas.
Viņam bija patīkama seja, un viņš pats likās ļoti laipns.
"Jūs varat iet," es viņam teicu.
"Un jūs arī," sacīju māsai.
"Kā jūs sauc?"
Es mēģināšu aizmigt.
Paliku viens istabā.
Bija vēsi, un nemaz neoda pēc slimnīcas.
Matracis bija stingrs un ērts, un es gulēju nepakustēdamies, tikko elpodams, laimīgs, ka sāpes pierimst.
Pēc brīža man iegribējās dzert, un blakus gultai es atradu auklā ievērtu zvanu un parāvu to, bet neviens nenāca.
Es iemigu.
Pamodies paskatījos apkārt.
Gar slēģiem spraucās saules stars.
Es ieraudzīju lielu, bagātīgi rotātu skapi, kailas sienas un divus krēslus.
Manas kājas netīrajos apsējos gultā bija izstieptas taisni.
Centos tās nekustināt.
Man slāpa, un es izstiepu roku un piespiedu zvana pogu.
Dzirdēju durvis atveramies un aizveramies, un ienāca māsa.
Viņa izskatījās jauna un glīta.
"Labrīt," es teicu.
"Labrīt," viņa teica un pienāca pie gultas.
"Mums neizdevās sadabūt ārstu.
Aizbraucis uz Komo ezeru.
Neviens nezināja, ka ieradīsies slimnieks.
Kas jums īsti kait?"
"Esmu ievainots.
Kājās un pēdās, un arī galva ir skarta."
"Kāds jūsu vārds?"
"Henrijs.
Frederiks Henrijs."
"Es jūs apmazgāšu.
Ar pārsējiem neko darīt nevaram, iekams nav ieradies ārsts."
"Vai mis Bārklija ir šeit?"
"Nē.
Nav nevienas māsas ar tādu vārdu."
"Kas tā bija par sievieti, kas raudāja, kad mani ieveda?"
Māsa iesmējās.
"Misis Vokere.
Viņa naktī dežurēja un bija samiegojusies.
Vēl neviena negaidīja."
Kamēr runājām, māsa mani noģērba, un, kad biju noģērbts un palikuši vairs tikai pārsēji ap kājām, viņa mani apmazgāja "ļoti viegli un uzmanīgi.
Pēc apmazgāšanas jutos pavisam spirgts.
Galva man bija nosaitēta, bet viņa apmazgāja seju gar apsēja malām."
"Kur jūs ievainoja?"
"Pie Izonco, ziemeļos no Plavas."
"Kur tas ir?"
"Uz ziemeļiem no Gorīcijas."
Redzēju "neviens no šiem vārdiem viņai neko neizsaka."
"Vai stipri sāp?"
Viņa ielika man mutē termometru.
"Itālieši liek padusē," es sacīju.
"Nedrīkst runāt!"
Kad māsa izņēma termometru, viņa paskatījās, cik rāda, un nokratīja dzīvsudraba stabiņu.
"Kāda temperatūra?"
"Nav atļauts slimniekam teikt."
"Gandrīz normāla."
"Man nekad nav paaugstināta temperatūra.
Nu jā, manas kājas jau pilnas ar veciem dzelžiem."
"Kā jūs to domājat?"
"Pilnas ar mīnu šķembām, vecām skrūvēm, gultas atsperēm un visādiem krāmiem."
Viņa pagrozīja galvu un pasmaidīja.
"Ja jums kājās būtu svešķermeņi, tie radītu iekaisumu un sāktos drudzis."
Viņa izgāja no istabas un atgriezās kopā ar vecīgo māsu, kura mani šorīt bija sagaidījusi.
Pa abām viņas saklāja gultu un mani nemaz necēla ārā.
Tas tika izdarīts apbrīnojami veikli.
"Kas šeit ir pārzinis?"
"Mis Van Kampena."
"Cik daudz te māsu?"
"Tik mēs divas."
"Un vairāk nebūs?"
"Atbraukšot vēl dažas."
"Kad viņas ieradīsies?"
"Nezinu.
Slims cilvēks, bet uzdod tik daudz jautājumu."
Gulta bija sakārtota, un es gulēju uz tīra, gludena palaga, un otrs palags bija uzsegts man virsū.
Misis Vokere aizgāja un atnesa pidžamu.
Viņas to uzvilka man mugurā, un es jutos kā no jauna piedzimis.
"Jūs esat bezgala labas pret mani," es sacīju.
Māsa, kuru sauca par mis Geidžu, pasmaidīja.
"Protams.
Varat arī dabūt brokastis."
"Negribas.
Vai drīkstu palūgt" atveriet slēģus.
Istabā bija puskrēsla, bet, tiklīdz attaisīja slēģus, tā pielija ar spožu saules gaismu, un es ieraudzīju balkonu un aiz tā dakstiņu jumtus un skursteņus.
Palūkojos pāri dakstiņu jumtiem un ieraudzīju mākoņus un dzidri zilas debesis.
"Vai nezināt, kad atbrauks citas māsas?"
"Kāpēc tā vaicājat?
Vai mēs slikti jūs kopjam?"
"Jūs esat ļoti mīļas."
"Naktstrauku nevajag?"
"Varētu pamēģināt."
"Viņas mani pacēla un pieturēja, bet viss velti.
Pēc tam es gulēju un pa atvērtajām durvīm skatījos uz balkonu."
"Kad nāks ārsts?"
"Tiklīdz būs atgriezies.
Mēs mēģinājām zvanīt uz Komo ezeru."
"Vai te citu ārstu nav?"
"Viņš ir hospitāļa ārsts."
Mis Geidža atnesa ūdens krūzi un glāzi.
Es izdzēru trīs glāzes, un viņas mani atstāja vienu, un es brīdi skatījos ārā pa logu un atkal aizmigu.
Otrajās brokastīs es mazliet ieēdu, un pēcpusdienā pie manis ienāca mis Van Kampena, hospitāļa pārzine.
Es viņai nepatiku, un viņa nepatika man.
Mis Van Kampena bija maza auguma un aizdomu pilna, un liela savā garā.
Viņa mani pamatīgi izprašņāja un laikam uzskatīja par negodu, ka esmu itāliešu armijā.
"Vai ēdienreizēs dabūšu vīnu?"
es iejautājos.
"Tikai pēc ārsta norādījumiem."
"Un, kamēr viņš nav ieradies, arī nedrīkst?"
"Nekādā ziņā."
"Jūs domājat" viņš kādreiz ieradīsies?
"Zvanījām uz Komo ezeru."
Viņa aizgāja, un atkal ienāca mis Geidža.
"Kāpēc jūs bijāt rupjš pret mis Van Kampenu?"
viņa jautāja pēc brīža, kad veiklām rokām bija mani aprūpējusi.
"Es neko ļaunu nedomāju.
Viņa pati tāda ērcīga."
"Viņa teica, jūs esot bijis uzpūtīgs un rupjš."
"Es nebiju rupjš.
Bet kas nu tas par hospitāli bez ārsta!"
"Drīz būs klāt.
Zvanījām uz Komo ezeru."
"Ko viņš tur dara?
Peldas, vai?"
"Ne.
Viņam tur ir klīnika."
Es aizsūtīju pēc šveicara un, kad viņš ienāca, itāliski palūdzu no vīna pārdotavas atnest pudeli čincano, blašķi kianti un vakara laikrakstus.
Viņš aizgāja un atnesa pudeles, ietinis avīzē, iztina tās, un es lūdzu atkorķēt vīna un vermuta pudeles un nolikt zem gultas.
Es paliku viens un gulēju gultā, un brīdi lasīju laikrakstus, frontes ziņas un kritušo virsnieku sarakstus ar visiem apbalvojumiem, un tad pasniedzos un paņēmu čincano pudeli un uzliku to uz vēdera, vēso stiklu tieši uz vēdera, un dzēru maziem malkiem, un atkal liku uz vēdera, tā ka tur palika apļi, un vēroju, kā virs pilsētas jumtiem sabiezē krēsla.
Es dzēru čincano un vēroju, kā virs jumtiem laidelējas bezdelīgas un lēļi.
Mis Geidža man ienesa glāzē sakultu olu.
Kad viņa nāca iekšā, es noliku vermuta pudeli gultai otrā pusē.
"Mis Van Kampena pielēja arī drusku heresa," viņa teica.
"Nevajag būt rupjam pret viņu.
Viņa nav vairs jauna un kā hospitāļa pārzine uzņemas lielu atbildību.
"Viņa ir brīnišķīga sieviete," es teicu.
"Sakiet viņai daudzreiz paldies!"
"Tūlīt nesīšu jums vakariņas."
"Kā nu redzat.
Izsalcis neesmu."
Kad viņa ienesa paplāti un uzlika to uz galdiņa pie gultas, es viņai pateicos un mazliet ieēdu.
Ārā bija pavisam satumsis, un es redzēju pa debesīm skrejam starmešu kūļus.
Kādu brīdi vēroju tos un iemigu.
Es gulēju smagā miegā, tikai reizi pamodos, svīzdams baiļu sviedrus, un tad atkal iemigu, mēģinādams atgaiņāt nelabos murgus.
Vēlreiz pamodos pirms ausmas un dzirdēju gaiļus dziedam un vairs neaizmigu līdz pat gaismas svīdumam.
Nebiju kārtīgi izgulējies un vēlreiz iemigu, kad bija jau pavisam gaišs.
XIV NODAĻA
Kad pamodos, istaba bija saules pielijusi.
Likās, esmu atkal frontē, un es izstaipījos gultā.
Kājas man sāpēja, un es paskatījos uz tam, ieraudzīju netīros apsējus un tikai tad aptvēru, kur atrodos.
Pasniedzos pēc zvana un piespiedu pogu.
Dzirdēju gaiteņa viņā galā nošķindam, un tad kāds klusiņām nāca šurp.
Tā bija mis Geidža, un spožajā saules gaismā viņa vairs neizskatījās tik jauna un skaista.
"Labrīt," viņa sacīja.
"Vai naktī labi gulējāt?"
"Pateicos.
Labi," teicu.
"Vai nevarētu palūgt bārddzini?"
"Es ienācu jūs aplūkot, un jūs bijāt iemidzis ar šo te gultā blakus."
Viņa atvēra greznā skapja durvis un izņēma vermuta pudeli.
Tā bija gandrīz tukša.
"To otru no pagultes noliku šai blakus.
Kāpēc jūs nepaprasījāt glāzi?"
"Domāju, varbūt jūs man neatjausiet dzert."
"Es labprāt iedzertu kopā ar jums."
"Kas to būtu domājis."
"Nav labi dzert vienam," viņa sacīja.
"Nevajag tā darīt."
"Es vairs tā nedarīšu."
"Ir ieradusies jūsu mis Bārklija," viņa sacīja.
"Tiešām?"
"Jā.
Man viņa nepatīk."
"Gan iepatiksies.
Viņa ir neizsakāmi jauka."
Mis Geidža papurināja galvu.
"Protams, viņa ir brīnišķīga.
Vai jūs nepavirzītos mazliet uz to pusi?
Tā būs labi.
Saposīsimies brokastīm."
Viņa mani apmazgāja ar drāniņu un ziepēm, un siltu ūdeni.
"Paceliet plecu," viņa sacīja.
"Tā būs labi."
"Vai nevarētu pasaukt bārddzini pirms brokastīm?"
"Es aizsūtīšu šveicaru, lai atved."
Mis Geidža izgāja un tūlīt nāca atpakaļ.
"Viņš aizgāja pasaukt," viņa sacīja un iemērca ūdens bļodā drāniņu.
Šveicars atveda bārddzini.
Tas bija apmēram piecdesmit gadus vecs vīrs ar uzskrullētām ūsām.
Mani aprūpējusi, mis Geidža aizgāja; un bārddzinis notriepa man vaigus ar putām un ķērās pie darba.
Viņš bija ļoti atturīgs un nekādās runās neielaidās.
"Kas tad nu?
Jaunumu aptrūcies?"
es jautāju.
"Kādu jaunumu?"
"Vienalga.
Vai tad pilsētā nekas vairs nenotiek?"
"Kara laiki," viņš teica.
"Visur ienaidnieka ausis."
Es paskatījos uz viņu.
"Lūdzu, neraustiet seju," viņš teica un turpināja skūšanu.
"Es neko nestāstīšu."
"Kas jums īsti lēcies?"
noprasīju.
"Esmu itālietis.
Es neuzturu sakarus ar ienaidnieku."
Nepūlējos viņam ko ieskaidrot.
Ja jau viņš ir traks, tad, jo īsāku brīdi palikšu zem bārdas naža, jo labāk.
Mēģināju viņu nopētīt.
Es samaksāju, kad viņš beidza, un iedevu vēl pusliras dzeramnaudas.
Sīknaudu viņš atdeva atpakaļ.
Kā nekā esmu itālietis,
"Ejiet ratā."
"Ar jūsu atļauju," viņš sacīja un ietina bārdas nažus avīzē.
Viņš aizgāja, atstājis piecas vara monētas uz galda blakus gultai.
Es pazvanīju.
Ienāca mis Geidža.
"Esiet tik laipna, pasauciet šveicaru."
"Tūlīt."
Atnāca šveicars.
Viņš tik tikko valdīja smieklus.
"Vai tas bārddzinis ir traks?"
"Nē, signorino.
Viņš pārklausījās.
Lāgā nesadzirdēja, ko es teicu, un noturēja jūs par austriešu virsnieku,"
"Ak vai!"
šveicars smējās.
"Tad ta joki.
viņš nevarēja norimties.
"Un, kad es viņam pateicu, ka jūs neesat austrietis!
es noskaitos.
"Nē, signorino.
Nē, nē.
No austriešiem viņam ir bijāšana.
es teicu.
« "Taisieties, ka pazūdat!"
Viņš izgāja, un es dzirdēju viņu vēl aiz durvīm smejamies.
Dzirdēju gaitenī soļus.
Paskatījos uz durvīm.
Uz sliekšņa stāvēja Ketrina Bārklija.
Viņa ienāca istabā un tuvojās gultai.
Viņa izskatījās moža un jauna, un ļoti skaista.
Man likās, nekad vēl neesmu redzējis tik skaistu meiteni.
"Sveika," es teicu.
Viņu ieraugot, es vienā mirklī iemīlējos.
Es pats vairs sevi nepazinu.
Viņa paskatījās uz durvīm, redzēja, ka tur neviena nav, tad apsēdās uz gultas malas un noliecās, un noskūpstīja mani.
Es piekļāvu viņu sev klāt un skūpstīju, un jutu viņas sirdspukstus.
"Mīļā," es teicu.
Cik brīnišķīgi, ka tu atbrauci.
"Tas nebija pārāk grūti.
Palikt šeit būs grūtāk."
"Tev jāpaliek," es teicu.
"Tu esi brīnišķīga."
Biju kā apmāts.
Es nespēju ticēt, ka viņa patiešām ir te, un piekļāvu viņu cieši sev klāt.
"Nevajag," viņa sacīja.
"Tu vēl neesi vesels."
"Esmu vesels.
Nāc!"
"Nē.
Tu vēl neesi pietiekami stiprs."
"Esmu.
Jā.
Lūdzu."
"Vai tu mani mīli?"
"Es patiesi tevi mīlu.
Esmu kā bez prāta pēc tevis.
Nāc, lūdzu!"
"Vai jūti mūsu sirdspukstus?"
"Lai nu paliek mūsu sirdis.
Es gribu tevi.
Esmu kā neprātīgs pēc tevis."
"Tu patiešām mani mīli?"
"Neprasi!
Nāc!
"Nu labi, bet tikai uz brītiņu."
"Labi, labi," es teicu.
"Aiztaisi durvis."
"Nāc!
Nerunā!
Lūdzu, nāc!"
Ketrina sēdēja uz krēsla blakus gultai.
Durvis uz gaiteni stāvēja vaļā.
Vētra bija pāri, un es jutos tik labi kā vēl nekad.
Viņa jautāja: "Vai tagad tici, ka es tevi mīlu?"
"Mīļā.
Tev jāpaliek.
Tevi nedrīkst sūtīt projām.
Esmu kā bez jēgas aiz mīlestības."
"Mums vajadzēs būt ārkārtīgi piesardzīgiem.
Tas ir neprāts.
Mēs to nedrīkstam."
"Naktī drīkst."
"Mums vajadzēs būt ārkārtīgi piesardzīgiem.
Citiem redzot, tev vajadzēs būt piesardzīgam."
"Es būšu."
"Tev jābūt.
Tu esi mīļš.
Tu tiešām mani mīli?"
"Nejautā!
Tu nezini, ko tas man nozīmē."
"Es būšu piesardzīga.
Es vairs nejautāšu.
Man, mīļais, tagad jāiet."
"Nāc tūlīt atpakaļ."
"Es nākšu, tiklīdz varēšu."
"Uz redzēšanos."
"Uz redzēšanos, mīļais."
Viņa izgāja.
Dievs mans liecinieks, es nebiju gribējis viņa iemīlēties.
Es nebiju gribējis nevienā iemīlēties.
Bet, dievs mans liecinieks, es biju iemīlējies un nu gulēju gultā Milānas hospitālī, un man galvā virpuļoja dažādas domas, un beidzot ienāca mis Geidža.
"Kad viņš būs te?"
"Pievakarē."
XV NODAĻA
Līdz pievakarei nekas neatgadījās.
Ārsts bija kluss, kalsnējs vīrs, un, liekas, "karš bija viņu izsitis no sliedēm.
Ar delikātu pretīgumu viņš izvilka man no gurniem vairākas mazas tērauda šķembas.
Viņš lietoja vietējo anestēziju, ko citā vārdā sauc par «sniegu», tas sasaldēja audus un atņēma sāpes, ja vien zonde, skalpelis vai pincete neieslīdēja zem pamirušās audu joslas.
Nomirdināto vietu varēja skaidri sajust, un pēc kāda laika ārsta jutīgie pirksti pagura, un viņš teica, ka labāk būtu izdarīt rentgena caurskati.
Viņš sacīja, ar taustīšanu vien nepietiekot."
Rentgena aparāts bija Ospedale Maggiore24, un ārsts, kas izdarīja caurskati, bija nervozs, veikls un omulīgs.
Pacientu pieturēja aiz pleciem, un viņš pats varēja aparātā redzēt dažus lielākus svešķermeņus.
Uzņēmumi bija jāsūta uz hospitāli.
Ārsts lūdza, lai es viņa kabatas grāmatiņā ierakstu savu vārdu, pulku un kaut ko piemiņai.
Viņš teica, šķembas esot nejaukas, bīstamas un riebīgas.
Austrieši esot suņi.
Cik es esot nošāvis?
Nebiju nošāvis nevienu, bet ārkārtīgi gribējās viņam izpatikt, un es sacīju, ka esmu viņus diezgan šāvis.
Man līdzi bija mis Geidža, un ārsts aplika viņai roku ap vidu un teica, ka viņa esot skaistāka par Kleopatru.
Vai viņa to apjēdza?
Par Kleopatru "kādreizējo Ēģiptes ķēniņieni!
Jā, dieva vārds, viņa bija skaistāka.
Sanitārā mašīna aizveda mūs atpakaļ uz mazo hospitāli, un pēc ilgas un lielas cilāšanas es beidzot biju atkal augšā un savā gultā.
Uzņēmumus atsūtīja to pašu pēcpusdienu, ārsts bija nodievojies katrā ziņā tos atsūtīt un arī atsūtīja.
Ketrina Bārklija tos man parādīja.
Tie bija ielikti sarkanās aploksnēs, un viņa tos izņēma no aploksnēm un turēja pret gaismu, un mēs abi skatījāmies."
"Šī ir tava labā kāja," viņa sacīja un ielika uzņēmumu atkal aploksnē.
"Šī ir kreisā."
"Liec nost un nāc gultā!"
Viņa aizgāja, un es paliku viens.
Bija karsta pēcpusdiena, un man pagalam apnikusi šī gulšņāšana.
Aizsūtīju šveicaru pēc avīzēm, lai nes visas, kādas var dabūt.
Iekams viņš atgriezās, istabā ienāca trīs ārsti.
Esmu ievērojis, ka ārsti, kam trūkst prakses, parasti meklē cits cita palīdzību un padomu.
Ārsts, kurš neprot kārtīgi izoperēt aklās zarnas piedēkli, ieteiks ārstu, kurš nav spējīgs veiksmīgi izgriezt mandeles.
Šie trīs bija no tādiem.
"Te ir tas jaunais cilvēks," sacīja hospitāļa ārsts.
"Labdien!
teica garš, kalsns ārsts ar bārdu.
Trešais ārsts, paņēmis rentgena uzņēmumus sarkanajās aploksnēs, neteica neko."
"Noņemt apsējus?"
bārdainis vaicāja.
"Noteikti.
Mis Geidža noņēma apsējus.
Es palūkojos uz kājām.
Lauka hospitālī tās bija izskatījušās pēc maltā bifšteka, turklāt ne sevišķi svaiga.
Tagad vātis bija apdzijušas un ceļi sapampuši un mainījuši krāsu, un ikri iekrituši, taču sastrutojuma nebija.
"Pavisam tīri," sacīja mūsu ārsts.
"Pavisam tīri un skaisti."
"Hm," nomurmināja bārdainais ārsts.
Trešais skatījās mūsu hospitāļa ārstam pār plecu.
"Nevaru."
"Pārbaudīt, kā funkcionē locītava?"
jautāja bārdainais ārsts.
Uz viņa piedurknes blakus trim zvaigznēm bija strīpiņa.
Tātad medicīnas dienesta kapteinis.
Abi ļoti piesardzīgi saņēma manu labo kāju un salieca,
"Sāp, es teicu."
Vēl mazliet, dakter."
"Pietiek.
Viņš izslējās."
Padodiet, lūdzu, dakter, vēlreiz uzņēmumus.
"Trešais ārsts pasniedza vienu."
Nē.
Kreiso kāju, lūdzu!
"Tā, dakter, ir kreisā."
"Jums taisnība.
Es skatījos no nepareizās puses."
Ārsts atdeva uzņēmumu atpakaļ.
Viņš rādīja uz svešķermeni, kas pret gaismu bija saskatāms ļoti skaidri.
Visi trīs ilgi pētīja to.
"Es varu teikt tikai vienu," bārdainais ārsts sacīja.
Tas ir laika jautājums.
Trīs mēneši, varbūt seši.
"Protams, jāuzkrājas sinoviālajam šķidrumam."
"Neapšaubāmi.
Tas ir laika jautājums.
Es neuzņemos taisīt vaļā celi, iekams ap šķembu nav izveidojusies cista."
"Pilnīgi piekrītu, dakter."
"Seši mēneši?"
es jautāju.
"Seši mēneši, lai ap šķembu izveidotos cista	un celi varētu droši operēt."
"Tam es neticu."
"Vai jūs, jaunais cilvēk, gribat saglabāt savu kāju?"
"Ko?"
"Gribu, lai to nogriež," es teicu, "lai varu pielikt stumbenu."
"Kā jūs to domājat?
Stumbenu?"
"Viņš dzen jokus," noteica 	hospitāļa	ārsts.
Un 	ļoti saudzīgi uzsita man pa plecu.
"Viņš grib saglabāt savu kāju.
Jaunais cilvēks ir visai drosmīgs.
Par drošsirdību viņš ieteikts apbalvošanai ar sudraba medaļu."
"No sirds apsveicu," kapteinis sacīja.
Un paspieda man roku.
"Es saku vēlreiz" lai nevajadzētu riskēt, būs jānogaida vismaz seši mēneši, kamēr celi varēs taisīt vaļā.
Jūs, protams, varat uzklausīt arī citu domas.
"Paldies," atteicu.
"Es augstu vērtēju jūsu domas.
Kapteinis paskatījās pulkstenī."
"Mums laiks iet," viņš sacīja.
"Capitano Varini."
Viņa ienāca.
"Esiet tik laipna un palūdziet, lai mūsu ārsts ienāk vēl uz brītiņu."
Viņš ienāca ar cepuri rokā un nostājās pie manas gultas.
"Jūs vēlējāties ar mani runāt?"
"Jā.
Es nevaru gaidīt sešus mēnešus līdz operācijai.
Apžēlojieties, dakter, vai pats kādreiz esat gulējis uz gultas sešus mēnešus?"
"Jums nevajadzēs visu laiku gulēt.
Vispirms ievainojumi būs jāapsauļo.
Pēc tam varēsiet staigāt ar kruķiem."
"Sešus mēnešus ar kruķiem un tad operācija?"
"Tas ir pats drošākais.
Jānogaida, kamēr ap svešķermeni izveidojas cista un no jauna uzkrājas sinoviālais šķidrums.
Tad varēs droši griezt vajā."
"Vai jūs tiešām domājat, ka jāgaida tik ilgi?"
"Tā būs visdrošāk."
"Kas ir šis kapteinis?"
"Milānā ļoti ievērojams ķirurgs."
"Viņam štāba kapteiņa pakāpe, vai ne?"
"Jā, bet viņš ir lielisks ķirurgs."
"Es negribu, lai manas kājas iznieko štāba kapteinis.
Ja viņš kaut kam derētu, sen jau būtu ticis par majoru.
Es zinu, dakter, ko nozīmē tāds medicīnas dienesta kapteinis."
"Viņš ir lielisks ķirurgs, un es viņam ticu vairāk nekā jebkuram citam ķirurgam."
"Vai nevarētu paaicināt vēl kādu ķirurgu?"
"Protams, ja vēlaties.
Bet es gan pievienotos daktera Valleras uzskatiem."
"Es palūgšu, lai atnāk Valentīni."
"Kas viņš ir?"
"Ķirurgs no Ospedale Maggiore."
"Labi.
Es būšu ļoti pateicīgs.
Saprotiet, dakter, es nevaru valstīties pa gultu sešus mēnešus."
"Jums nebūs jāguļ gultā.
Tiklīdz būs izveidojusies cista, mēs operēsim."
"Bet es nevaru gaidīt sešus mēnešus."
Ārsta slaidie pirksti burzīja cepuri, un viņš smaidīja.
"Jūs tik ļoti steidzaties nokļūt atpakaļ frontē?"
"Kāpēc ne?"
"Tas ir brīnišķīgi," viņš noteica.
"Jūs esat cēlsirdīgs jauneklis."
Viņš pieliecās pie manis un ļoti maigi noskūpstīja mani uz pieres.
"Es aizsūtīšu pēc Valentīni.
Nevajag raizēties un nervozēt!
Klausiet mani."
"Vai jūs kaut ko neiedzertu?"
es jautāju.
"Ne, paldies.
Esmu atturībnieks."
"Vienu glāzīti jau var."
Es piezvanīju, lai šveicars atnes glāzes.
Mani gaida."
"Uz redzēšanos," es sacīju.
"Uz redzēšanos."
Viņš ļoti steidzās, un viņa ūsu gali bija saslējušies stāvus gaisa.
Viņš bija majors, viņa seja bija iedegusi, un visu laiku viņš smējās.
"Kā jūs tikāt pie šīm draņķīgajām skrambām?"
viņš jautāja.
"Aplūkosim uzņēmumus!
Jā.
Jā.
Tā tas ir.
Pēc vaiga esat vesels kā rutks.
Kas ir šī meiča?
Jūsu iecerētā?
Tā jau domāju.
Vai šis nav viens sasodīts karš?
Vai te sāp?
Jūs braši turaties.
Es jūs salāpīšu, būsiet tikpat kā no jauna piedzimis.
Un te sāp?
Noteikti sāp.
Tiem ārstiem gan patīk sagādāt otram ciešanas.
Kas līdz šim ir darīts?
Vai jūsu meitene runā itāliski?
Tad vajadzēs pamācīties.
Apburoša meitene.
Es būtu ar mieru viņu pamācīt.
Vai arī kļūt par viņas pacientu.
Nē, radības es viņai palīdzēšu par brīvu.
Vai viņa saprot, ko es saku?
Viņa jums dāvās jauku puisēnu.
Jauku puisēnu tikpat gaišiem matiem.
Skaisti!
Lieliski!
Bet meitene ir piemīlīga.
Pierunājiet, lai viņa nāk kopā ar mani vakariņās!
Nē, nē, es negribu jums viņu atņemt.
Paldies.
Paldies, mis.
Tas ir viss.
Tas ir viss, ko es gribēju zināt."
Viņš uzsita man uz pleca.
"Apsējus nevajag likt virsū."
"Pa glāzei?
Protams.
Es dzeru desmit glāzes.
Kur pudele?"
"Skapī.
Mis Bārklija dabūs."
"Uz jūsu veselību!
Uz jūsu veselību, mis!
Cik brīnišķīga meitene!
Es jums atnesīšu labāku konjaku nekā šis."
Viņš noslaucīja ūsas.
"Kā jūs domājat, kad varētu operēt?"
"Rīt no rīta.
Ne agrāk.
Jāiztīra kuņģis.
Viss jādabū laukā.
Es ieiešu pie vecās dāmas tur lejā un pateikšu, kas darāms.
Dzīvojiet vesels!
Rīt atnākšu.
Un atnesīšu labāku konjaku.
Pie jums ir ļoti omulīgi.
Uz redzēšanos!
Līdz rītdienai!
Izgulieties kārtīgi!
Jau agri būšu klāt."
Viņš durvīs pamāja, viņa ūsas saslējās stāvus gaisā, brūnā seja smaidīja.
Viņa piedurkni rotāja lielā zvaigzne, viņš bija majors.
XVI NODAĻA
Tonakt pa atvērtajām balkona durvīm ielidoja sikspārnis, kad vērojām, kā pār pilsētas jumtiem nolaižas nakts.
Istabā bija tumšs, tikai no āra iespīdēja blāva pilsētas nakts atblāzma, un sikspārnis nebaidījās un šaudījās pa istabu, it kā atrastos brīvā dabā.
Mēs gulējām un vērojām sikspārni, un tas laikam mūs neredzēja, mēs gulējām tik klusu.
Kad sikspārnis aizlidoja, mēs ieraudzījām prožektora gaismu un vērojām, kā staru kūlis slīd pāri debesīm, tad nozūd un viss atkal ieslīgst tumsā.
Uzplūda nakts vēsma, un mēs dzirdējām pretgaisa aizsardzības baterijas vīru balsis tepat netālu uz jumta.
Bija vēss, un viņi aplika ap pleciem apmetņus.
Es baiļojos, ka tikai kāds neienāk, bet Ketrina teica "visi guļot.
Reiz naktī mēs iemigām, un, kad pamodos, viņas vairs nebija, un tad es dzirdēju, kā viņa nāk pa gaiteni, kā atveras durvis un viņa apstājas pie gultas un čukst, ka viss klusu un mierīgi, viņa nokāpusi lejā un tur visi guļot.
Viņa paklausījusies pie mis Van Kampenas durvīm un dzirdējusi to miegā elpojam.
Ketrina atnesa sausiņus, un mēs tos grauzām un piedzērām klāt vermutu.
Mums ļoti gribējās ēst, bet viņa sacīja, ka no rīta tikpat manas iekšas jāiztīra.
Rīta pusē, kad uzausa gaisma, es atkal aizmigu un pamodies redzēju, ka viņa atkal aizgājusi.
Ketrina ienāca spirgta un skaista un apsēdās uz gultas; un, kamēr es gulēju ar termometru mutē, uzlēca saule, un mēs sajutām, ka uz jumtiem smaržo rasa un drīz vien arī kafija, ko vārīja artilēristi uz tuvējā jumta."
"Kā gribētos ar tevi pastaigāt," sacīja Ketrina.
"Ja būtu braucamais krēsls, mēs varētu iet ārā."
"Kā es tiktu krēslā?"
"Gan mēs izdomātu."
Varētu izbraukt parkā un svaigā gaisā paēst brokastis.
"Es palūkojos laukā pa atvērtajām durvīm."
"Man viņš nemaz tā nepatīk.
Bet ārsts laikam jau labs."
"Nevar.
Vai tad mums nebija jauka nakts?"
"Vai tu šonakt nevarētu dežurēt?"
"Varbūt arī dežurēšu.
Tikai tu mani negribēsi."
Gribēšu.
"Nē, negribēsi.
Tu nekad neesi operēts.
Tu nezini, kā jutīsies."
"Es jutīšos labi."
"Tev būs slikti, un es tev nebūšu vajadzīga."
"Nu tad nāc tagad."
"Nē," viņa sacīja.
"Man jāsagatavo lapa, dārgais, un jāatzīmē tava temperatūra."
"Ja nenāc," tad mani nemīli.
"Kāds tu esi	auša."
Viņa	 noskūpstīja	mani.
"Lapā viss ir ierakstīts.
Temperatūra vienmēr normāla.
Tev ir tik burvīga temperatūra."
"Bet tev viss	ir burvīgs."
"Nē, nē.
Tev	ir burvīga temperatūra.
Es ļoti	lepojos ar tavu temperatūru."
"Varbūt visiem mūsu bērniem būs brīnišķīga temperatūra."
"Mūsu bērniem laikam būs nelāga temperatūra."
"Nekas liels.
Bet visai nepatīkams."
"To es negribu.
Negribu, ka tev pieskaras kāda cita.
Esmu jocīga.
Tiklīdz tev pieskarsies cita, es zaudēšu prātu."
"Pat Fērgusone?"
"Sevišķi Fērgusone un Geidža, un tā otra, kā viņu sauc?"
"Vokere?"
"Jā.
Tagad te pārāk daudz māsu.
Ja nebūs vairāk slimnieku, mūs sūtīs projām.
Pašlaik esam četras."
"Gan jau slimnieki vēl pienāks klāt.
Māsu nemaz nav par daudz.
Hospitālis diezgan liels."
"Cerams, kāds vēl pienāks klāt.
Ko es iesākšu, ja mani aizsūtīs projām?
To var izdarīt, ja nebūs slimnieku."
"Es arī braukšu."
"Neaušojies.
Tu taču vēl nevari.
Bet veseļojies drīz, mīļais, un mēs kaut kur aizbrauksim."
"Un kas notiks vēlāk?"
"Varbūt karš jau būs beidzies.
Tas taču nevar turpināties mūžīgi."
"Gan tikšu uz kājām," es teicu.
"Valentīni mani salāpīs."
"Vajadzētu, viņam taču tādas ūsas.
Un, mīļais, kad tevi iemidzinās, domā par kaut ko citu" nedomā par mums.
Cilvēks narkozē kļūst ļoti pļāpīgs.
"Par ko lai es domāju."
"Vienalga.
Tikai ne par mums.
Domā par saviem tuviniekiem.
Vai pat par citu meiteni."
"Nē."
"Tad skaiti lūgšanas.
Būs brīnišķīgs iespaids."
"Varbūt nemaz nerunāšu."
"Es nerunāšu."
"Tikai neplāties, mīļais!
Lūdzu, neplāties!
Tu esi tik mīļš, un tev nevajag plātīties."
"Es nerunāšu ne vārda."
"Tagad tu, mīļais, plāties.
Pats zini, ka tev nav nekādas vajadzības plātīties.
Sāc tikai skaitīt lūgšanas vai dzejoļus, vai kaut ko citu, kad tev liks dziļi elpot.
Tad tu būsi mīļš un es lepošos ar tevi.
Es jau tāpat lepojos.
Tev ir tik burvīga temperatūra, un tu guli kā mazs zēns, apskāvis spilvenu, un domā, ka tā esmu es.
Bet varbūt cita meitene?
Kāda skaista itāliete?"
"Tā esi tu."
"Protams, es.
Es tik tiešām tevi mīlu, un Valentīni tev salāpīs kāju.
Cik labi, ka man nevajadzēs noskatīties."
"Tu šonakt dežurēsi."
"Jā.
Bet tev būs vienalga."
"Gan jau redzēsim."
"Tā, mīļais.
Tagad tu esi tīrs no iekšpuses un ārpuses.
Saki" vai tu daudzas esi mīlējis?
"Nevienu."
"Pat mani ne?"
"Tevi gan."
"Nu, bet citas?"
"Nevienu."
"Ne ar vienu."
"Tu melo."
"Jā."
"Pareizi dari.
Nekad nesaki man patiesību.
Tieši to es vēlos.
Vai viņas bija skaistas?"
"Es nekad neesmu ne ar vienu palicis kopā."
"Nu ja.
Vai viņas bija ļoti valdzinošas?"
Kā es to varu zināt.
"Tu esi tikai mans.
Mans" un nekad	neesi nevienai citai piederējis.
Bet es	neuztrauktos, ja tā	arī	būtu.
Es no viņām nebaidos.
Tikai nestāsti man par viņām.
"Nezinu."
"Jā.
Ja viņš to vēlas."
"Vai arī viņš saka tai, ka mīl?
Pastāsti, lūdzu!
Tas ir svarīgi."
"Viņš saka, ja pats	vēlas."
"Bet tu nekad neesi	 sacījis?
Patiešām?"
"Nē."
"Tiešām ne?
Saki man taisnību!"
"Nē," es meloju.
"Es zinu, tu to nedarītu.
Es mīlu tevi, dārgais."
Saule bija pakāpusies virs jumtiem, un tiem pāri slējās katedrāles smailes, ap kurām rotājās saules stari.
Jutos tīrs no iekšpuses un ārpuses un gaidīju ārstu.
"Ak tad tā?"
Ketrina noteica.
"Viņa saka tikai to, kas vīrietim patīk?"
"Ne vienmēr."
"Bet es tā darīšu.
Teikšu to, kas tev patīk, un darīšu, ko tu vēlēsies, un tad tu negribēsi nevienu citu, vai ne?"
Viņa paskatījās uz mani laimīgām acīm.
"Es darīšu, ko tu gribēsi, un sacīšu, ko tu gribēsi, un tad viss būs labi, vai ne?"
"Jā."
"Ko tu gribi, lai es daru tagad, kad esi apkopts?"
"Nāc atkal gultā!"
"Labi.
Es iešu."
"Ai, mīļā, mīļā, mīļā," es čukstēju.
"Redzi," viņa sacīja.
"Es daru visu, ko tu vēlies."
"Tu esi burvīga."
"Baidos, ka tu neesi īsti apmierināts."
"Tu esi burvīga."
"Es vēlos to, ko vēlies tu.
Manis vairs nav.
Ir tikai tas, ko tu vēlies."
"Mīļā."
"Tu esi apmierināts?
Patiesi?
Tu negribi vairs citas sievietes?"
"Nē."
"Nu redzi.
Tu esi apmierināts.
Es darīšu visu, ko tu vēlēsies."
XVII NODAĻA
Kad pēc operācijas pamodos, jutu, ka neesmu bijis nekur projām.
Esmu bijis tepat.
Tikai noslāpis.
Tā nav miršana, tā ir tikai ķīmiska noslāpšana, neko vairs nejūti, un atmostoties šķiet, ka būtu dzēris, lai gan vemjot nāk augšā tikai žults un pēc tam nekļūst vieglāk.
Gultas galā es ieraudzīju smilšu maisus.
Tie bija uzlikti uz ieģipsējuma.
Pēc brīža ieraudzīju mis Geidžu, un viņa apvaicājās: "Kā jūtaties?"
"Labāk," es atbildēju.
"Viņš izdarīja brīnumus ar jūsu celi."
"Cik ilgi tas vilkās?"
"Divarpus stundas."
"Vai es nesamuldēju kādas muļķības?"
"Nē.
Nerunājiet!
Tagad jāguļ mierīgi."
Man bija vienalga, kas naktī dežurē.
Tagad hospitālī bija vēl trīs slimnieki: vājš puisis no Džordžijas, no Sarkanā Krusta dienesta, gulēja ar malāriju, kāds jauks zēns no Ņujorkas, tikpat vājš, ar malāriju un dzelteno kaiti un kāds lielisks puisis, kas bija mēģinājis kombinētajam šrapnelim atskrūvēt laika degli, lai to paglabātu kā suvenīru.
Šo šrapneli austrieši lietoja kalnos, un tas sprāga no atsitiena.
Ketrina Bārklija bija ļoti iepatikusies māsām, jo viņa vienmēr uzņēmās nakts dežūras.
Ar malārijas slimniekiem viņai nebija daudz rūpju, puisis, kas atskrūvējis degli, bija mūsu draugs un nekad naktī nezvanīja bez vajadzības, un tā vaļas brīžos mēs bijām kopā.
Es bezgala mīlēju Ketrinu, un viņa mīlēja mani.
Dienā es gulēju vai arī, kad bijām nomodā, rakstījām viens otram zīmītes un sūtījām tās ar Fērgusoni.
Fērgusone bija lāga dvēsele.
Es neko daudz par viņu nezināju, vienīgi to, ka viņai ir brālis piecdesmit otrajā divīzijā un otrs brālis Mezopotānijā un viņa pati ļoti laba pret Ketrinu Bārkliju,
"Vai jūs atbrauksiet uz mūsu kāzām, Fērdži?"
reiz viņai jautāju.
"Nebūs lemts jums apprecēties."
"Būs._"
"Nebūs."
"Kāpēc ne?"
"Jūs sastrīdēsieties pirms kazām."
"Mēs nekad nestrīdamies."
"Vēl laika diezgan."
"Mēs nestrīdamies."
"Tad jūs nomirsiet.
Sastrīdēsieties vai nomirsiet.
Tā arvien notiek.
Apprecēties nav lemts."
Es sniedzos pēc viņas rokas.
"Es taču neraudu.
Varbūt jums abiem viss nokārtosies.
Bet piesargieties, ka neiegrūžat viņu nelaimē.
Ja iegrūdīsiet viņu nelaimē, es jūs nositīšu."
"Es viņu negrūdīšu nelaimē."
"Tātad piesargieties!
Jūs tik jauki pavadāt laiku."
"Mēs brīnišķīgi pavadām laiku."
"Tātad nestrīdieties un negrūdiet viņu nelaimē!"
"To es nedarīšu."
"Pielūkojiet!
Es negribu, lai viņai gadītos kara laika bērns."
"Jūs esat lāga dvēsele, Fērdži."
"Nemaz.
Nemēģiniet pieglaimoties!
Ko saka jūsu kāja?"
"Neko sevišķu."
"Un galva?"
Viņa pieskārās pierei ar pirkstiem.
Tā bija tikpat truli jutīga kā notirpusi kāja.
"Galva man nekad nesagādā raizes."
"Tāds puns kā šis var atņemt saprašanu.
"Nē."
"Laimīgais.
Vai vēstule uzrakstīta?
Es eju lejā."
"Te tā ir."
"Jums jāsaka viņai, lai pagaidām pārtrauc nakts dežūras.
Viņa ir ļoti nogurusi."
"Labi.
Pateikšu."
"Es labprāt dežurētu, bet viņa jau nebūs ar mieru.
Citi tikai priecājas, ka pašiem nav jādežurē.
Jums jādod viņai maza atpūta."
"Labi."
"Mis Van Kampena stāsta, ka jūs guļot caurām priekšpusdienām."
"Ko citu lai viņa stāstītu."
"Parunājiet ar mis Bārkliju, lai viņa kādu laiku nedežurē naktis!"
"Es pats to vēlētos."
"Jūs nemaz to nevēlaties.
Ja jūs viņu pierunātu, es jūs vairāk cienītu."
"Es viņu pierunāšu."
"Neticu."
Viņa paņēma vēstuli un aizgāja.
Es piezvanīju, un pēc brītiņa ienāca mis Geidža.
"Kas noticis?"
"Man ar jums jārunā.
Kā jūs domājat, vai mis Bārklija pagaidām nebūtu jāatbrīvo no nakts dežūrām?
Viņa izskatās briesmīgi nogurusi.
Kāpēc viņai nemitīgi jādežurē naktīs?"
Mis Geidža palūkojās uz mani.
"Es esmu jūsu draugs," viņa sacīja.
"Jums nevajag tā runāt ar mani."
"Kā to saprast?"
"Netēlojiet muļķi!
Un tas ir viss, ko jūs gribējāt teikt?"
"Vai nevēlaties vermutu?"
"Labprāt.
Un tad iešu."
Viņa izņēma no skapja pudeli un atnesa glāzi.
"Jūs ņemiet glāzi!
Es dzeršu no pudeles."
"Ko Van Kampena teica par to, ka es no rītiem ilgi guļu?"
"Viņai patīk lasīt morāli.
Sauc jūs par privileģēto."
"Lai velns viņu rauj!"
"Viņa nav ļauna," mis Geidža sacīja.
"Tikai veca un untumaina.
Jūs viņai nekad neesat paticis."
"Tā ir."
"Toties man jūs patīkat.
Es esmu jūsu draugs.
To neaizmirstiet."
"Jūs esat sasodīti jauka."
"Nē.
Zinu gan, kura jums ir tā jaukā.
Esmu jūsu draugs.
Kā klājas kājai?"
"Labi."
"Atnesīšu aukstu minerālūdeni, ar ko apsmidzināt.
Zem ģipša laikam niez.
Ārā tik karsts."
"Jūs esat neiedomājami jauka."
"Vai ļoti niez?"
Jāsakārto smilšu maisiņi.
"Viņa pārliecās man pāri."
Esmu jūsu draugs.
"Es zinu."
"Nē, jūs nezināt.
Gan kādu dienu sapratīsiet."
Ketrina Bārklija nedežurēja trīs naktis, un tad viņa atnāca.
Kad atkal satikāmies, mums šķita, ka abi esam bijuši garā ceļojumā.
XVIII NODAĻA
To vasaru mēs pavadījām brīnišķīgi.
Tiklīdz drīkstēju celties, mēs braucām vizināties pa parku.
Atceros ormaņa ratus, zirga lēno soli un priekšā uz bukas važoņa muguru un spīdīgo cilindru, un Ketrinu Bārkliju man blakus.
Katrs rokas pieskāriens, pats niecīgākais pieskāriens mūs satrauca.
Vēlāk, kad varēju staigāt ar kruķiem, gājām ēst pusdienas pie Bifi vai uz «Gran Italia» un apsēdāmies pie galdiņa ārā galerijā.
Viesmīļi nāca un gāja, un garām gāja cilvēki, un svečturi meta ēnu pār galdautu, un mēs nospriedām, ka restorānā «Gran Italia» mums patīk vislabāk, tāpēc Džordžs, galvenais viesmīlis, mums arvien rezervēja galdiņu.
Viņš bija lielisks viesmīlis, un mēs ļāvām, lai viņš pats izvēlas ēdienus, un tikmēr paši lūkojāmies uz garāmgājējiem, uz krēslā tīto galeriju un viens uz otru.
Dzērām sauso, balto kapri, kas bija ielikts spainītī ar ledu, un nomēģinājām daudzus citus vīnus "frezu, barberu un saldos baltos.
Tagad kara laikā restorānā nebija viesmīļa, kurš pasniedz tikai vīnus, un Džordžs mulsi pasmaidīja, kad izvēlējos tādu vīnu kā freza."
"Ir nu gan vīnrūpniecības zeme, ja tās vīns garšo pēc zemenēm," viņš sacīja.
"Kas tur slikts?"
Ketrina vaicāja.
"Nogaršojiet, lēdij, ja vēlaties," Džordžs sacīja.
"Bet atļaujiet leitnantam atnest pudelīti margo."
"Es to arī nomēģināšu,.
Tam nav pat zemeņu garšas."
"Tas būtu brīnišķīgi."
"Tūdaļ atnesīšu," Džordžs teica, "un, tiklīdz lēdija būs nogaršojusi, tā nesīšu prom."
Vīns nebija diez kāds.
Kā jau viesmīlis sacīja, tas negaršoja pat pēc zemenēm.
Mēs palikām pie kapri.
Kādu vakaru man pietrūka naudas, un Džordžs aizdeva simt liru.
"Nekas, Tenente," viņš sacīja.
"Kādreiz jau gadās.
Es zinu, kā ir, kad aptrūkst naudas.
Jums un lēdijai katra laikā varu izlīdzēt."
Pēc pusdienām mēs devāmies cauri galerijai, pagājām garām citiem restorāniem un veikaliem ar nolaistām metāla žalūzijām un apstājāmies pie kāda maza kioska, kur pārdeva sendvičus ar šķiņķi un salātiem un sendvičus ar anšovu "mazas, brūni apceptas maizītes apmēram pirksta garumā.
Tādas labi garšo naktī, kad iegribas ēst.
Tad sēdāmies vaļējos ormaņa ratos, kas stāvēja pie galerijas pretim katedrālei, un braucām uz hospitāli.
Pa hospitāļa durvīm jau nāca pretī šveicars palīdzēt man ar kruķiem izkāpt.
Es samaksāju ormanim, un mēs braucām augšā ar liftu.
Ketrina izkāpa stāvu zemāk, kur dzīvoja māsas, un es braucu tālāk, tad izkāpu un ar kruķiem pa gaiteni devos uz savu istabu; dažreiz es noģērbos un atlaidos gultā un citreiz pasēdēju uz balkona, uzlicis kāju uz otra krēsla, un vēroju, kā bezdelīgas laidelējas virs jumtiem, un gaidīju Ketrinu.
Kad viņa uznāca augšā, šķita, ka viņa bijusi projām garā ceļojumā, un es uz kruķiem kliboju viņai līdz pa gaiteni un nesu bļodas, un pagaidīju ārpusē pie durvīm vai gāju līdzi iekšā atkarībā no tā, vai slimnieki bija mūsu draugi vai ne; un, kad visi darbi bija apdarīti, abi sēdējām ārā uz mana balkona.
Vēlāk es atgūlos, un, kad slimnieki bija aizmiguši un Ketrina pārliecināta, ka neviens vairs nezvanīs, viņa ienāca pie manis.
Man ļoti patika atraisīt Ketrinas matus, un viņa sēdēja gultā klusa, klusa, tikai reizumis spēji noliecās, lai mani noskūpstītu, kamēr es darbojos gar viņas matiem, ņēmu ārā matadatas un liku uz palaga, un mati pamazām atrisa, un es lūkojos viņā, kad viņa tā klusu, klusu sēdēja, un tad pēkšņi izņēmu divas pēdējās matadatas, un mezgls atrisa pavisam, un viņa nolieca galvu, un mati ietina mūs abus, un mēs jutāmies kā teltī vai arī it kā mums pāri brāztos, ūdenskritums."
Viņai bija brīnum skaisti mati, un dažreiz es gulēju un rīta krēslā, kas ieplūda pa vaļējām durvīm, vēroju, kā viņa tos sapin, un mati mirdzēja pat naktī, kā dažkārt vizmo ūdens īsi pirms ausmas.
Viņai bija skaista seja, skaists augums un glezna, samtaina āda.
Mēs gulējām blakus, un, ļaudams pirkstu galiem slīdēt pār viņas vaigiem, pieri, zodu un kaklu, es sacīju: «Gluda kā klavieru taustiņš,» "bet viņa pārvilka ar pirkstu man pār zodu un teica: «Gluds kā smilšpapīrs un saskrāpē klavieru taustiņu.»"
"Vai duras?"
"Nē, mīļais.
Es tikai pajokoju."
Naktis bija bezgala skaistas, un mēs abi bijām jau laimīgi, sajūtot vienīgi otra pieskārienu.
Bez lielajiem laimes brīžiem mums bija daudz mazu mīlas mirkļu, un, ja atradāmies katrs savā telpā, mēģinājām pārraidīt domas.
Dažreiz tas arī izdevās, laikam tāpēc, ka allaž domājām vienu un to pašu.
Mēs teicām viens otram, ka esam precējušies kopš pirmās dienas kad Ketrina atbrauca uz hospitāli, un skaitījām, cik mēnešu pagājis no mūsu kāzu dienas.
Es patiešām vēlējos apprecēties, bet Ketrina sacīja "tad viņai būtu jābrauc prom, un, tiklīdz mēs sāktu kārtot formalitātes, Ketrinu uzmanītu un mūs izšķirtu.
Mums vajadzētu precēties pēc Itālijas likuma, un itāliešiem ir briesmīgas formalitātes.
Patiešām vēlējos apprecēties, jo man nedeva mieru doma par bērnu, līdzko šī doma neviļus ienāca prātā; mēs paši uzskatījām, ka esam precēti, un daudz nebēdājām, un es laikam pat jutos apmierināts, ka neesam precējušies.
"Varbūt neaizsūtīs."
"Aizsūtīs.
Tūlīt sūtīs uz mājām, un tad mēs būsim šķirti līdz kara beigām."
"Es braukšu mājās atvaļinājumā."
"Tu nepagūsi pa atvaļinājuma dienām aizbraukt uz Skotiju un atpakaļ.
Bez tam es negribu braukt prom no tevis.
Kāds labums tagad apprecēties?
Mēs jau esam precējušies.
Kādas saites varētu mūs vēl ciešāk vienot?"
"Es to vēlos tikai tevis dēļ."
"Manis vairs nav.
Es esmu tu.
Neizdomā kaut kādu atsevišķu «es»."
"Biju iedomājies, ka visas meitenes grib apprecēties."
"Jā gan.
Bet, mīļais, es jau esmu precējusies.
Esmu apprecējusies ar tevi.
Vai neesmu tev laba sieva?"
"Tu man esi brīnišķīga sieva,"
"Redzi, mīļais, reiz jau esmu gaidījusi, līdz varēšu apprecēties."
"Es par to negribu dzirdēt."
"Tu zini, es nevienu nemīlu, tikai tevi.
Nevajag ļaunoties, ja mani mīlējis kāds cits."
"Bet es ļaunojos."
"Kāpēc tev jābūt greizsirdīgam uz mirušu, ja viss tagad pieder tev."
"Nē, es tomēr negribu par to dzirdēt."
"Ak tu, nelaimīgais!
Es taču arī zinu, ka tev bijušas visādas meitenes, bet tas mani neuztrauc."
"Vai mēs nevaram salaulāties kaut kā slepeni?
Tad, ja ar mani kaut kas notiktu vai ja tev būtu bērns..."
"Salaulāt var tikai baznīca vai valsts.
Mēs jau esam slepeni salaulājušies.
Redzi, mīļais, tas man kaut ko nozīmētu, ja es būtu ticīga.
Bet es neesmu."
"Tu man iedevi svēto Antoniju."
"Lai tev nes laimi.
Kāds man to uzdāvināja."
"Tikai lai mani neaizsūta prom no tevis.
Tu esi mana ticība.
Tu esi man viss."
"Nu labi.
Bet, tiklīdz tu vēlēsies, es tevi apprecēšu."
"Tu runā tā, mīļais, it kā tavs pienākums būtu no manis iztaisīt godīgu sievieti.
Es esmu pavisam godīga sieviete.
Nav jākaunas par to, ar ko lepojies un kas dara tevi laimīgu.
Vai tad tu neesi laimīgs?"
"Bet vai tu nekad mani neatstāsi, neaiziesi pie kāda cita?"
"Nē, dārgais.
Es nekad tevi neatstāšu, nekad neiešu pie cita.
Man ir tāda nojauta, ka mums uzbruks briesmīga nelaime.
Bet raizēties vēl pāragri."
"Es neraizējos.
Es taču tevi tik ļoti mīlu, un tu agrāk mīlēji kādu citu."
"Un kas ar viņu notika?"
"Viņš krita."
Es, mīļais, neesmu neuzticīga.
Man ir daudz vājību, bet uzticīga es esmu.
Esmu uzticīga līdz apnikumam."
"Man drīz vien būs jāatgriežas frontē."
"Nedomāsim, kamēr tas brīdis vēl nav pienācis.
Tu redzi, mīļais, cik esmu laimīga un cik jauki mums aizrit dienas.
Sen nebiju bijusi laimīga un, kad tevi satiku, laikam biju kā bez prāta.
Es patiešām biju bez prāta.
Bet tagad mēs esam laimīgi un mīlam viens otru.
Tad arī izbaudīsim šo laimi, Tu taču esi laimīgs?
Atlaist vaļā matus?
Tu pats tos atpīsi?"
"Jā, un nāc gultā!"
"Labi.
Bet vispirms apstaigāšu slimniekus."
XIX NODAĻA
Tā pagāja vasara.
Dienas atceros kā pa miglu, atceros tikai, ka tās bija karstas un laikrakstos daudz rakstīja par uzvarām.
Veselība man bija stipra, un kājas sadzija ātri, tā ka ilgi nevajadzēja staigāt ar kruķiem un drīz vien meklēju spieķi.
Lai ceļi atkal locītos, gāju uz Ospedale Maggiore uz fizioterapijas procedūrām, uz apstarošanu ar ultravioletajiem stariem, masāžu un vannām.
Uz procedūrām gāju pēcpusdienās un vēlāk iegriezos kafejnīcā, kaut ko iedzēru un izlasīju laikrakstus.
Pa pilsētu neklaiņoju, no kafejnīcas tūdaļ gribējās atgriezties hospitālī.
Mana vienīgā vēlēšanās bija redzēt Ketrinu.
Pārējo laiku mēģināju kaut kā nosist.
No rītiem lielāko tiesu gulēju, bet pēcpusdienās šad tad gāju uz zirgu skriešanās sacīkstēm un vēlāk uz fizioterapijas procedūrām.
Dažreiz iegriezos angļu-amerikāņu klubā, iezvilu dziļā ādas krēslā pie loga un lasīju žurnālus.
Kad vairs negāju uz kruķiem, mēs nevarējām staigāt kopā, jo ir nepiedienīgi māsai staigāt divatā ar slimnieku, kurš neizskatās pēc tāda, kam vajadzīgs pavadonis; tāpēc pēcpusdienās mēs bijām kopā.
Dažreiz gan palaimējās aiziet paēst pusdienas, ja Fērgusone nāca līdzi.
Mis Van Kampenai vajadzēja samierināties ar to, ka mēs esam lieli draugi, jo Ketrina viņai krietni daudz palīdzēja darbā.
Viņa bija pārliecināta, ka Ketrina ir no labas ģimenes, un tas beidzot viņu noskaņoja labvēlīgi.
Mis Van Kampena ļoti augstu vērtēja ievērojamu izcelsmi un arī pati nāca no lieliskas ģimenes.
Hospitālī darba tagad netrūka, un tā Ketrinai pagāja augas dienas.
Vasara bija karsta, un Milānā dzīvoja ļoti daudz manu paziņu, tomēr, kad tuvojās vakars, es ilgojos drīzāk atgriezties hospitālī.
Fronte bija pavirzījusies uz priekšu līdz Karso, ieņemta Kuka no Plavas puses un Bainsicas plato.
No Rietumu frontes nepienāca tik labas vēstis.
Tāda sajūta, ka šis karš jau turpinātos bezgala ilgi.
Tagad mēs arī bijām iestājušies karā, bet, manuprāt, paies vesels gads, kamēr pārsviedīs šurp lielākas karaspēka daļas un tās apmācīs.
Nākamais gads varbūt būs slikts, varbūt arī labs.
Itālieši bija zaudējuši ļoti daudz vīru.
Kas būs tālāk?
Pat ja ieņemtu visu Bainsicu un Monte Sangabrielu, austriešu rokās vēl paliktu daudz kalnu.
Es tos esmu redzējis.
Viņā pusē ir visi augstākie kalni.
Pie Karso izdevās pavirzīties uz priekšu, bet te, jūras malā, vieni purvi un dumbrāji.
Napoleons būtu sasitis austriešus līdzenumā.
Viņš nekad nebūtu uzsācis cīņas kalnos.
Viņš ļautu tiem nonākt lejā un sakautu tos pie Veronas.
Rietumu frontē vēl neviens nebija piedzīvojis galīgu sakāvi.
Varbūt karā neviens vairs nebūs uzvarētājs.
Varbūt tas turpināsies mūžīgi.
Varbūt sāksies jauns Simtgadu karš.
Es noliku avīzi uz statīva un devos uz durvīm.
Uzmanīgi nokāpu pa kāpnēm un gāju pa Via Manzoni.
Pie «Gran Hotel» satiku veco Meijeru pāri brīdī, kad tie kāpa laukā no ekipāžas.
Abi atgriezās no zirgu skriešanās sacīkstēm.
Viņa sieva bija kupla, ģērbusies melnā zīdā.
Viņš bija drukns un vecs, sirmām ūsām un plakanās pēdas dēļ staigāja ar spieķi.
"Labdien!
Kā jums klājas?"
Viņa sniedza man roku.
"Sveiks," sacīja Meijers.
"Kā gāja sacīkstēs?"
"Jauki.
Sacīkstes bija lieliskas.
Es trīsreiz vinnēju."
"Un kā jums?"
jautāju Meijeram.
"Labi.
Es arī vinnēju."
"Viņš nekad man nestāsta."
"Man veicas labi," Meijers sacīja.
Viņš bija ļoti labsirdīgs.
"Jums vajag kādreiz atnākt."
Kad viņš runāja, vienmēr radās iespaids, ka viņš uz sarunu biedru nemaz neskatās vai arī noturējis to par kādu citu.
"Kādreiz aiziešu."
"Ir šis tas, ko aiznest maniem zēniem.
Jūs visi esat mani zēni.
Jūs patiešām esat mani mīļie zēni."
"Viņi priecāsies, jūs redzot."
"Šie mīļie zēni.
Jūs arī.
Jūs esat viens no maniem zēniem."
"Man jāiet," es sacīju.
"Nododiet visiem mīļajiem zēniem sveicienus.
Man ir daudz gardumu, ko aiznest.
"Ardievu," es teicu.
"Viņi ārkārtīgi priecāsies, jūs redzot."
"Ardievu," sacīja Meijers.
"Iegriezieties galerijā!
Jūs zināt, kur ir mans galdiņš.
Mēs tur sēžam katru dienu."
Es gāju tālāk pa ielu.
«Kovā» gribēju kaut ko nopirkt un aiznest Ketrinai.
Palūdzu šokolādes tāfelīti un, kamēr pārdevēja to ietina, piegāju pie bāra.
Te sēdēja pāris angļu un daži lidotāji.
Es vienatnē izdzēru martini, samaksāju, pie letes paņēmu šokolādes tāfelīti un devos mājup uz hospitāli.
Pie neliela bāra ieliņā, kas veda no operas «La Skala», sastapu dažus paziņas "vicekonsulu, divus puišus, kas mācījās dziedāt, un Etori Moreti, itālieti no Sanfrancisko, kurš dienēja itāliešu armijā.
Visi kopā iedzērām.
Vienu no dziedoņiem sauca par Ralfu Simonsu, un viņa pieņemtais vārds bija Enriko del Kredo.
Es nezināju, kāda Simonsam balss, bet viņš vienmēr runāja par kaut kādiem gaidāmiem lieliem notikumiem.
Viņš bija resns, un viņam lobījās āda ap degunu un muti, it kā viņam būtu siena drudzis.
Tikko atgriezies no Pjačencas, kur uzstājies.
Viņš dziedājis «Toskā», un panākumi bijuši spoži."
"Jūs, zināms, nekad neesat dzirdējis, kā es dziedu," viņš sacīja.
"Kad jūs dziedāsiet šeit?"
"«Skalā» uzstāšos rudenī."
"Saderu, ka tevi apmētās ar soliem," sacīja Etore.
"Vai esat dzirdējis, ka viņu Modenā apmētāja ar soliem?"
"Salti meli."
"Viņam svieda virsū solus," Etore sacīja.
"Es tur biju klāt.
Pats aizsviedu sešus solus."
"Tu esi tāds dieva dots itālietis no Frisko."
"Viņš nemāk itāliešu izrunu," Etore sacīja.
"Visur, kur viņš parādās, viņu apmētā ar soliem."
"Pjačencā ir dziedāšanai pats draņķīgākais teātris visā Ziemeļitālijā," sacīja otrs tenors.
"Ticiet man, tur ir ļoti maza un ļoti slikta zāle."
Šo tenoru sauca par Edgaru Saundersu, un viņa pieņemtais vārds bija Eduardo Džovanni.
"Žēl, ka es tur nebiju un neredzēju, kā tevi apmētā ar soliem," sacīja Etore.
"Tu jau nevari dziedāt itāliski."
"Viņš ir tāds īpatnis," sacīja Edgars Saunderss.
"To vien zina, kā gvelzt par solu svaidīšanu."
Tādus no «Skalas» padzītu jau pēc pirmās nots."
"Un tomēr es dziedāšu «Skalā»," Simonss noteica.
"Oktobrī dziedāšu «Toskā»."
"Aiziesim paklausīties, vai ne, Mak?"
Etore vaicāja vicekonsulam.
"Viņiem būs vajadzīgi aizstāvji."
"Varbūt izsauks amerikāņu armiju viņus aizstāvēt," sacīja vicekonsuls.
"Vai jums vēl ieliet, Simons?
Un jums, Saunders?"
"Jā."
"Esmu dzirdējis, ka jums piešķiršot sudraba medaļu," Etore pagriezās pret mani.
"Un kā pats domājat" par kādiem nopelniem?
"Nezinu.
Nezinu, vai maz saņemšu."
"Saņemsiet.
Vēl iedomāsies, ka esat nogalējis divus simtus austriešu vai viens pats ieņēmis veselu tranšeju.
Ticiet man, es savas medaļas esmu godam nopelnījis.
"Cik jums to ir, Etore?"
vicekonsuls jautāja.
"Visas, kādas vien ir," noteica Simonss.
"Tikai viņa dēļ uzsākts šis karš."
"Man pienāktos divas bronzas un trīs sudraba medaļas," Etore sacīja.
"Bet oficiāli esmu saņēmis tikai vienu."
"Un kur tad pārējās?"
Simonss jautāja.
"Kaujas beidzās neveiksmīgi," Etore noteica.
"Ja kauja ir neveiksmīga, nevienu medaļu nedabū."
"Cikreiz jūs, Etore esat bijis ievainots?"
"Smagi ievainots" trīs reizes.
Man ir trīs strīpiņas par ievainojumiem.
Skatieties!
"Viņš parāva uz augšu piedurkni.
Kādas astoņas collas no pleca bija piešūtas paralēlas sudraba svītras uz melna pamata."
Es tās vērtēju augstāk par medaļām.
Ticiet man, zēn, kad jūs dabūsiet trīs, tad tas jau būs kaut kas.
Jūs esat dabūjis tikai vienu svītru par ievainojumu, kura dēļ trīs mēnešus nogulējāt hospitālī."
"Kurā vietā jūs ievainoja, Etore?"
vicekonsuls jautāja.
Etore uzrotīja piedurkni.
"Te," viņš parādīja dziļu, spīdīgu, sarkanu rētu.
"Kājā arī.
Es nevaru jums to parādīt, jo virsū rauti, un vēl pēdā.
Man pēdā ir miroņkauls, tas tagad pūst.
Katru rītu velku ārā mazus gabaliņus, un kauls visu laiku pūst."
"Kā tevi ievainoja?"
jautāja Simonss.
Ar rokas granātu.
Tā izskatās pēc kartupeļu stampas.
Raušus norāva gabalu pēdai.
Jūs zināt, kādas izskatās šīs kartupeļu stampas?
"Viņš pagriezās pret mani."
"Protams."
"Es redzēju, kā tas maita austrietis meta granātu," Etore sacīja.
"Mani nogāza gar zemi, un es nodomāju, nu jau gals klāt, bet šīs sasodītās kartupeļu stampas nav pārāk bīstamas.
Es to neģēli nokniebu ar vienu šāvienu.
Vienmēr nēsāju līdzi šauteni, lai mani nenotur par virsnieku."
"Kāds viņš izskatījās?"
jautāja Simonss.
"Viņam bija tikai viena granāta," sacīja Etore.
"Es nezināju, kāpēc vajadzēja to mest.
Man liekas, viņš visu laiku meklēja izdevību izmest granātu.
Laikam nekad nebija redzējis īstu kauju.
Es uz vietas nokniebu to neģēli."
"Kāds viņš izskatījās brīdī, kad jūs viņu nokniebāt?"
Simonss jautāja.
"Velns viņu zina," Etore sacīja.
"Es viņam ietriecu lodi vēderā.
Baidījos, ka netrāpīšu, ja tēmēšu galvā."
"Cik ilgi jūs esat virsnieks, Etore?"
es vaicāju.
"Divus gadus.
Drīz būšu kapteinis.
Cik ilgi jūs esat leitnants?"
"Trešais gads."
"Jūs nevarat būt kapteinis, tāpēc ka lāgā nezināt itāliešu valodu," Etore sacīja.
"Jūs protat runāt, bet neprotat pietiekami labi lasīt un rakstīt.
Kapteinim jāzina daudz vairāk.
Kāpēc negājāt amerikāņu armijā?"
"Varbūt pāriešu."
"Es arī labprāt pārietu.
Cik daudz kapteinis saņem, Mak?"
"Īsti nezinu.
Laikam tā ap divsimt piecdesmit dolāru."
"Velns lai parauj, ko es neizdarītu, ja man būtu divsimt piecdesmit dolāru!
Fred, ar skubu stājieties amerikāņu armijā!
Un lūkojiet pārvilkt arī mani."
"Norunāts."
"Jūs noteikti kļūsiet par ģenerāli," Simonss secināja.
"Nē, tam vajadzīga gudrāka galva.
Ellišķīgi daudz tādam ģenerālim jāzina.
Jūs, puiķeļi, iedomājaties" tāds karš ir bērnu spēle.
Jums pat nav tik daudz apķērības cik viduvējam kaprālim.
"Paldies dievam," man nav jādien par kaprāli, "Simonss sacīja."
"Var gadīties, ka sāks vervēt tādus slaistus kā tu.
Ak, puikiņ, man gribētos, kaut jūs abi nokļūtu manā vadā.
Arī Maks.
Es jūs, Mak, norīkotu par ziņnesi."
"Jums ir vēriens, Etore," Maks sacīja.
"Bet diemžēl esat militārists."
"Līdz kara beigām es uzdienēšos par pulkvedi," Etore pavēstīja.
"Ja tikai nenošaus."
"Mani nenošaus."
Viņš ar īkšķi un rādītājpirkstu pieskārās zvaigznītēm pie apkakles.
"Redziet, ko es daru!
Vienmēr vajag pieskarties pie zvaigznītēm, tiklīdz kāds ieminas par nošaušanu."
"Mums jāiet, Sim," Saunderss piecēlās.
"Iesim."
"Uz redzēšanos," es sacīju.
"Man arī jāiet."
Bārā pulkstenis rādīja bez ceturkšņa seši.
"Ciào, Etore!"
"Ļoti jauki, ka dabūsiet sudraba medaļu."
"Vēl nezinu, vai dabūšu."
"Noteikti dabūsiet, Fred.
Es dzirdēju, ka jūs noteikti dabūšot."
"Uz redzēšanos," es sacīju.
"Neiekulieties ķezā, Etore!"
"Par mani nebēdājiet!
Es nedzeru un nedauzos apkārt.
Neesmu žūpa un meitu mednieks.
Zinu, kas man der, kas neder."
"Uz redzēšanos," sacīju.
"Priecājos, ka drīz jūs paaugstinās par kapteini."
"Man nav jāgaida, kamēr mani paaugstinās.
Es kļūšu kapteinis par nopelniem karā.
Jūs saprotat.
Trīs zvaigznes ar sakrustotiem zobeniem un kroni.
To es dabūšu."
"Lai jums veicas!"
"Un jums tāpat."
"Kad jums jāatgriežas frontē?"
"Pavisam drīz."
"Tad jau satiksimies."
"Uz redzēšanos!"
"Uz redzēšanos!
Turiet acis vaļā!"
Es iegriezos sānielā, pa kuru taisnā ceļā varēja nokļūt hospitālī.
Etorem bija divdesmit trīs gadi.
Viņš bija uzaudzis pie tēvoča Sanfrancisko un, kad sākās karš, ciemojās pie vecākiem Turīnā.
Viņam bija māsa, kas arī bija aizsūtīta kopā ar viņu uz Ameriku pie tēvoča; šogad viņai vajadzēja beigt skolotāju institūtu.
Etore bija īsts standartvaronis, un visiem viņš bija apnicis.
Ketrina viņu ciest nevarēja.
"Mums arī ir varoņi," viņa sacīja.
"Bet tie parasti ir daudz klusāki, dārgais."
"Es viņu nemaz neievēroju."
"Es arī neievērotu, ja viņš nebūtu tāds uzpūtīgs, man viņš apnicis līdz kaklam, līdz kaklam."
"Man tāpat."
"To tu saki manis dēļ, mīļais.
Bet nevajag.
"Piekrītu."
Es mēģinu sev iestāstīt, ka viņš nemaz tāds nav, bet nudien viņš ir pretīgs, pretīgs."
"Etore šodien sacīja, ka drīz būšot kapteinis."
"Cik jauki," Ketrina noteica.
"Tad gan viņš būs apmierināts."
"Vai tev gribētos, lai man būtu augstāka pakāpe?"
"Nē, mīļais!
Es tikai gribu, lai tev būtu tāda pakāpe, ka mēs tiktu iekšā labākajos restorānos."
"Tieši tāda pakāpe man ir."
"Tev ir pati labākā pakāpe.
Negribu tev nekādas citas.
Kļūsi vēl iedomīgs.
Mīļais, cik labi, ka tu neesi uzpūtīgs.
Es būtu gājusi pie tevis, pat ja tu būtu uzpūtīgs, un tomēr daudz mierīgāku prātu izietu pie vīra, kurš nav uzpūtīgs."
Mēs klusu runājāmies ārā uz balkona.
Bija laiks uzlēkt mēnesim, taču pār pilsētu klājās migla, un mēness slēpās aiz mākoņiem; pēc brītiņa sāka smidzināt, un mēs gājām istabā.
Migla sabiezēja, un drīz vien lija tik stipri, ka dzirdējām lietus lāses grabinām pret jumtu.
Es piecēlos un piegāju pie durvīm palūkoties, vai nelīst iekšā ūdens, bet nelija, un es atstāju durvis vaļā.
"Ko vēl tu satiki?"
Ketrina jautāja.
Izlaiduši ārā, lai nomirst brīvībā.
"Un kopš tā laika viņš laimīgi dzīvo Milānā,"
"Cik nu laimīgi, nezinu."
"Pietiekami laimīgi pēc cietuma gadiem, var iedomāties."
"Viņa nākšot ar kaut kādām dāvanām."
"Viņa nes lepnas dāvanas.
Vai tu arī esi viņas mīļais zēns?"
"Viens no tiem."
"Jūs visi esat viņas mīļie zēni," Ketrina sacīja.
"Viņai labāk patīk mīļi zēni.
Ieklausies, kā līst."
"Stipri līst."
"Un tu vienmēr mani mīlēsi?"
"Jā."
"Kad līs lietus, tad arī?"
"Jā."
"Cik labi.
Jo es baidos no lietus."
"Kāpēc?"
Man nāca miegs.
Ārā lija bez pārstājas.
"Nezinu, mīļais.
Es aizvien esmu baidījusies no lietus."
"Man patīk lietus."
"Man patīk staigāt pa lietu.
Bet mīlētājiem lietus traucē."
"Es tevi vienmēr mīlēšu."
"Es tevi mīlēšu, kad līs lietus, snigs sniegs un birs krusa ... Kas vēl var būt?"
"Nezinu.
Man nez kāpēc nāk miegs."
"Ej gulēt, mīļais, un es tevi mīlēšu, lai notiek kas notikdams."
"Tu taču nebaidies no lietus?"
"Kad esmu kopā ar tevi, tad nebaidos."
"Kāpēc tu baidies?"
"Nezinu."
"Pasaki."
"Nejautā."
"Pasaki."
"Nē."
"Pasaki."
"Labi.
Baidos no lietus tāpēc, ka reizēm man šķiet" es miršu, kad līs lietus.
"Ko tu runā!"
"Un dažreiz man liekas" tu mirsi.
"Tas ir vairāk iespējams."
"Nē, mīļais.
Jo es taču varu tevi glābt.
Es zinu, ka varu.
Bet neviens nevar palīdzēt pats sev."
"Lūdzu, nerunā par to.
Es šovakar negribu klausīties neprātīgas skotietes melšas.
Cik tad ilgi vairs būsim kopā."
"Jā, es esmu skotiete un neprātīga.
Bet vairs tā nerunāšu.
Tās ir blēņas."
"Jā, tas viss ir blēņas.
Viss ir blēņas.
Tikai blēņas.
Es nebaidos no lietus.
Es nebaidos no lietus.
Ak mans dievs, kaut es nebaidītos.
Viņa raudāja.
Es viņu mierināju, un viņa vairs neraudāja."
Bet ārā joprojām lija.
XX NODAĻA
Kādu pēcpusdienu mēs aizbraucām uz zirgu skriešanās sacīkstēm.
Fērgusone arī brauca līdzi un Krouvels Rodžers, puisis, kuram bija ievainotas acis, laika deglim sprāgstot.
Kamēr abas posās, mēs ar Krouvelu sēdējām viņa istabā gultā un pārskatījām biļetenu par nesenajām sacīkstēm un iespējamiem pretendentiem uz uzvaru.
Krouvelam galva bija nosaitēta, un viņš diez ko neinteresējās par sacīkstēm, bet vienmēr lasīja sacīkšu biļetenu un aiz gara laika vēroja zirgus.
Viņš teica, ka šie zirgi nekam nederot, bet citu nebija.
Meijeram viņš patika, un vecais vīrs labprāt viņam izlīdzēja ar padomu.
Meijers vinnēja gandrīz vienmēr, taču bija skops ar padomiem, jo tad viņam pašam paliktu mazāk izredžu.
Hipodromā notika visvisādas blēdības.
No visas pasaules hipodromiem padzītie žokeji bija sabraukuši Itālijā.
Meijera padoms noderēja, bet es nelabprāt viņam kaut ko jautāju, jo dažreiz viņš nemaz neatbildēja, un, ja atbildēja, tad bija skaidri redzams, ka viņam ļoti negribas ko teikt, un tomēr nez kāpēc viņš juta it kā pienākumu mums šo to pateikt, un Krouvelam viņš allaž palīdzēja bez īgnuma.
Krouvela acis bija cietušas, viena pavisam nopietni: Meijeram pašam arī bija kaut kāda nelaime ar acīm, un laikam tāpēc viņš bija pieķēries Krouvelam.
Sievai Meijers nekad neteica, uz kuru zirgu viņš liek, un viņa reizēm vinnēja, reizēm paspēlēja, visbiežāk gan paspēlēja un runāja bez gala.
Uz Sansiro visi četri braucām vaļējā ekipāžā.
Diena bija brīnišķīga; un mēs braucām cauri parkam, tad gar tramvaja sliedēm "un beidzot bijām ārpus pilsētas uz putekļainā ceļa.
Abpus ceļa aiz metāla žogiem bija vasarnīcas un lieli, nolaisti dārzi, un grāvji ar tekošu ūdeni, un sakņu dārzi ar pieputējušām dobēm.
Pāri līdzenumā bija redzamas lauku mājas un plaši zaļi tīrumi ar irigācijas grāvjiem, un tālāk uz ziemeļiem bija kalni.
Uz hipodromu brauca daudzas ekipāžas, un kontrolieri pie vārtiem mūs ielaida bez biļetēm, jo mēs bijām uniformās.
Izkāpām no ekipāžas, nopirkām programmu un pa gludo, biezo skrejceļa zālienu piegājām pie iežogojuma.
Koka tribīnes bija vecas, un apakšā zem tribīnēm bija derību kases, un netālu no staļļiem bija vēl otra kasu rinda.
Gar žogu drūzmējās kareivji.
Iežogojumā rosījās zirgu kopēji, tie vadāja zirgus pa apli zem kokiem aiz lielajām tribīnēm.
Mēs tur ieraudzījām paziņas un sadabūjām krēslus Fērgusonei un Ketrinai, un apskatījām zirgus."
Viens zirgs bija melns, ar zilganu lāsmojumu, un Krouvels sacīja "viņš varot zvērēt, ka tas ir krāsots.
Mēs vērīgāk ieskatījāmies un nospriedām, ka laikam gan.
Šo zirgu izveda pēdējā mirklī, kad bija jāsāk jau seglot.
Pēc numura uz zirgu kopēja piedurknes mēs to uzmeklējām programmā, un tur bija rakstīts: melns kastrēts zirgs, vārdā Džapalaks.
Vispirms sacentās zirgi, kuru likme nekad nav pārsniegusi tūkstoš liru.
Ketrina bija pārliecināta, ka zirga spalva ir krāsota.
Fērgusone gan neņēmās to apgalvot.
Man arī šķita aizdomīgi.
Visi nolēmām likt uz šo zirgu un sametām simt liru.
Tabula rādīja, ka izmaksa būs trīsdesmit pieci pret vienu.
Krouvels aizgāja nopirkt biļetes, un mēs pa to laiku skatījāmies, kā žokeji vēlreiz izmeta apli zem kokiem un tad pa skrejceļu rikšoja uz pagriezienu" uz starta vietu.
Mēs uzkāpām tribīnēs noskatīties sacīkstes.
Sansiro toreiz nebija elastīgās barjeras, un starteris nostādīja zirgus rindā "tie no tālienes izskatījās ļoti maziņi," tad palaida tos no starta, nošmiukstinādams savu garo pātagu.
Zirgi paskrēja mums garām, melnais aulekšoja pa priekšu, un pagriezienā tas labu gabalu izrāvās.
Vēroju ar binokli, kā zirgi skrien pa pēdējo celiņu, un redzēju, ka žokejs pūlas melno noturēt, bet velti; un, kad zirgi iznāca no pagrieziena uz taisnā ceļa, melnais bija citiem priekšā par piecpadsmit zirgu tiesu.
Viņš aizjoņoja garām stabam un vēl noskrēja pusapli.
"Vai nav brīnišķīgi!"
Cerēsim, ka viņam nenopluks krāsa, iekams izmaksās naudu, "Krouvels teica."
"Nē, patiešām jauks zirgs," Ketrina teica.
"Vinnējāt?"
es uzsaucu Meijeram.
Viņš pamāja.
"Uz kuru jūs, bērni, likāt?"
"Uz Džapalaku."
"Ko jūs sakāt?
Trīsdesmit pieci pret vienu!"
"Mums patika viņa spalvas krāsa."
"Man gan ne.
Izskatījās pagalam noplucis.
Man teica, lai uz viņu neliekot."
"Izmaksa būs niecīga," Meijers teica.
"Paredzēts bija trīsdesmit pieci pret vienu," es teicu.
"Bet izmaksa būs niecīga.
Pēdējā brīdī," Meijers teica, "uz to lika prāvu summu."
"Kas?"
"Kemptons un viņa puiši.
Nebūs ne divi pret vienu."
"Tātad trīs tūkstoši vējā!"
"Mēs dabūsim divsimt liru."
"Tik maz!
Es domāju, vismaz trīs tūkstošus dabūsim."
"Bezdievīga blēdīšanās," Fērgusone teica.
"Kā tad," Ketrina teica, "ja nebūtu blēdīšanās, mēs nekad uz to neliktu.
Bet es tā cerēju uz trim tūkstošiem."
"Nokāpsim lejā, kaut ko iedzersim un paskatīsimies, cik izmaksās," sacīja Krouvels.
Mēs nokāpām lejā pie tabulas, kur bija izkārti uzvarētāju numuri, un tieši tobrīd nošķinda zvans par zīmi, ka sākas izmaksa, un pretī Džapalaka vārdam parādījās cipari 18,50.
Tātad nebija pat divi pret vienu.
Piegājām pie bāra zem lielās tribīnes un katrs izdzērām pa glāzei viskija ar sodu.
Te mēs saskrējāmies ar diviem pazīstamiem itāliešiem un ar Makadamsu, vicekonsulu, un viņi visi nāca mums līdzi augšā.
"es teicu Krouvelam."
"Uz kuru, mister Meijer?"
Krouvels jautāja.
Meijers izņēma programmu un ar zīmuli rādīja uz piekto numuru.
"Vai jums būtu kas pretī, ja mēs liktu uz to pašu?"
Krouvels vaicāja.
"Lieciet vien!
Lieciet!
Tikai nesakiet manai sievai, ka esmu jums ieteicis."
"Nē, paldies.
Es nedzeru."
Mēs likām simt liru uz piekto numuru un izdzērām vēl katrs pa vienam viskijam ar sodu.
Es biju labā omā, un mēs paķērām līdzi vēl divus pazīstamus itāliešus un visi kopā iedzērām, un tad gājām augšā.
Šie itālieši bija manierīgi, tikpat manierīgi kā tie abi, pirmīt atvestie.
Drīz neviens vairs nespēja uz vietas nosēdēt.
Atdevu biļetes Ketrinai.
"Uz kādu zirgu?"
"Nezinu.
"Un pat vārdu nezini?"
"Nē.
Paskaties programmā!
Laikam piektais numurs."
"Tava paļāvība ir aizkustinoša," viņa sacīja.
Piektais numurs uzvarēja, bet izmaksa bija niecīga.
"Jāizdod divsimt liru, lai iegūtu divdesmit," viņš teica.
"Divpadsmit liru pret desmit.
Tas nav vērts.
Mana sieva zaudēja divdesmit liru."
"Es iešu līdzi lejā," Ketrina teica.
Visi itālieši piecēlās.
Mēs kāpām lejā un piegājām pie iežogojuma.
"Tev patīk šeit?"
Ketrina jautāja.
"Bet, mīļais, es nevaru ciest tik daudz paziņu."
"Tik daudz jau nav."
"Nu jā.
"Mēs varam palikt te un noskatīties pie iežogojuma."
"Jauki.
"Norunāts,"
Mēs likām uz zirgu, kuru sauca par Acuraugu un kurš no pieciem bija ceturtais.
Atbalstījāmies pret žogu un vērojām, kā zirgi joņo garām, pakaviem dipot; un tālumā redzējām kalnus un Milānu aiz kokiem un tīrumiem.
"Te es jūtos daudz tīrāka," Ketrina teica.
Žokeji tos apvaldīja, aizveda pie kokiem, lai vieglāk nokāpt.
"Tūlīt atnesīšu," teicu.
"Zēns atnesīs," Ketrina sacīja.
Viņa pacēla roku, un no Pagodas bāra, kas atradās pie staļļiem, iznāca zēns.
Mēs apsēdāmies pie apaļa metāla galdiņa.
"Ir taču labāk, kad esam vieni?"
"Jā."
"Es jutos tik vientuļa kopā ar viņiem visiem."
"Šeit ir jauki."
"Jā.
Patiešām skaista vieta sacīkstēm."
"Lieliska."
"Mīļais, manis dēļ neliedz sev prieku.
Kāpsim atkal tribīnēs, tiklīdz tu vēlēsies."
"Nē," es teicu.
"Paliksim tepat un iedzersim.
Tad iesim lejā un paskatīsimies, kā šķēršļu skrējienā tie lec pār ūdens grāvi."
"Tu esi tik labs pret mani," viņa sacīja.
Kad bijām brīdi palikuši divatā, atkal bija patīkami iejukt burzmā.
Bijām skaisti pavadījuši dienu.
XXI NODAĻA
Septembrī iestājās pirmās saltās naktis, tad arī dienas kļuva vēsas, parkā kokiem nodzeltēja lapas, un mēs sapratām, ka vasara pagājusi.
Stāvoklis frontē bija bēdīgs, un nekādi nevarēja ieņemt Sangabrielu.
Kaujas Bainsicas plato bija beigušās, un ap mēneša vidu viss apklusa arī pie Sangabrielas.
To nebija izdevies ieņemt.
Etore aizbrauca atpakaļ uz fronti.
Zirgus aizveda uz Romu, un sacīkstes vairs nenotika.
Krouvels arī bija aizbraucis uz Romu, viņu sūtīšot atpakaļ uz Ameriku.
Divreiz pilsētā izcēlās pret karu vērsti nemieri, un Turīnā kaut kas rūga.
Kāds angļu majors klubā man stāstīja, ka itālieši Bainsicas plato un Sangabrielā esot zaudējuši simt piecdesmit tūkstošus vīru.
Viņš teica, arī pie Karso zaudēti četrdesmit tūkstoši.
Mēs iedzērām, un viņš kļuva runīgāks.
Viņš teica, ka cīņu šogad vairs nebūšot un itālieši nokoduši lielāku kumosu, nekā spējot norīt.
Sacīja, ka ar ofensīvu Flandrijā ejot bēdīgi.
Ja vēl triekšot nāvē cilvēkus tāpat kā šoruden, sabiedrotajiem pēc gada būšot beigas.
Viņš teica "mums visiem tā kā tā esot beigas, tikmēr vēl turamies, kamēr paši to neapzināmies.
Mums visiem beigas.
Galvenais ir to neatzīt.
Valsts, kas pēdējā atzīs, ka tai beigas, būs uzvarētāja karā.
Mēs iedzērām vēl.
Nē.
Viņš gan.
Mēs divatā sēdējām klubā, atzviluši uz lielā ādas dīvāna.
Viņa zābaki bija no gludas ādas un spoži nospodrināti.
Brīnišķīgi zābaki.
Tagad visiem prātā tikai divīzijas un papildspēki.
Mums visiem beigas."
Vācieši vienā gabalā gūst uzvaras.
Vecie huņņi ir īstie karotāji.
Bet arī viņiem beigas.
Mums visiem beigas.
Viņš teica, ka tiem jau esot beigas.
Es drīz redzēšot, ka tiem beigas.
Austriešiem arī beigas.
Ja viņi dabūtu dažas huņņu divīzijas, tad atspertos.
Vai viņš domājot, ka tie šoruden pāries uzbrukumā?
Protams.
Itāliešiem ir beigas.
Visi zina, ka tiem beigas.
Vecie huņņi nāks lejā caur Trentīno un nogriezīs dzelzceļu pie Vičencas, un" kas tad notiks ar itāliešiem!
To jau mēģināja izdarīt sešpadsmitajā, es teicu.
Bet bez vāciešiem.
Jā, es piekritu.
Austrieši varbūt to nedarīs, viņš sacīja.
Par daudz vienkārši.
Mēģinās kaut ko sarežģītāku, un tik un tā beigas būs.
Es teicu, ka man jāiet.
Laiks atgriezties hospitālī.
"Ardievu!"
viņš sacīja un tad moži piebilda: "Lai jums labi klājas!"
Viņa pesimistiskā pasaules uztvere un mundrā oma bija asā pretrunā.
Pa ceļam uz hospitāli iegriezos frizētavā noskūties.
Mana kāja likās tiktāl atlabusi, ka vairāk pagaidām nevarēja cerēt.
Pirms trim dienām biju uz pārbaudi.
Lai nobeigtu ārstēšanās kursu Ospedale Maggiore, vēl dažas reizes vajadzēja aiziet uz fizioterapiju, un es staigāju pa nomaļāku ielu, pūlēdamies neklibot.
Kāds vecs vīrs zem nojumes izgrieza siluetus.
Apstājos pavērot viņu darbā.
Divas meitenes pozēja, un viņš izgrieza abus siluetus reizē, ātri šņikstināja grieznes un skatījās uz viņām, galvu piešķiebis.
Meitenes klusiņām smējās.
Viņš vispirms rādīja siluetus man un tikai tad uzlīmēja uz balta papīra un atdeva meitenēm.
"Skaisti, vai ne," viņš teica.
"Un jums, Tenente?"
Meitenes gāja projām, aplūkodamas savus siluetus un smiedamās.
Glītas meitenes.
Viena no tām strādāja vīna tirgotavā pretim hospitālim.
"Manis pēc," es teicu.
"Noņemiet cepuri!"
"Nē.
Ar visu."
Grieznes slīdēja pār melno papīru, tad viņš atšķīra vajā abas puses, uzlīmēja profilus uz papes gabaliņa un sniedza man,
"Cik maksā?"
"Lūdzu."
Sameklēju dažus vara naudas gabalus.
"Dariet man to patikšanu!"
"Nē.
Es tos izgriezu sev par patikšanu.
Uzdāviniet savai meitenei!"
"Liels paldies un uz redzēšanos!"
"Uz redzēšanos!"
Man bija piešķirts trīs nedēļu ilgs atvaļinājums veselības uzlabošanai un pēc tam vajadzēs atgriezties frontē.
Trīs nedēļas, tātad divdesmit viena diena.
Tas iznāk divdesmit piektajā oktobrī.
Es pateicu, ka vēl iziešu, un devos uz restorānu netālu no hospitāļa paēst pusdienas un pie galdiņa izlasīt vēstules un Corriere della Sera.
Viena vēstule bija no vectēva, tur bija ziņas par ģimenes locekļiem, patriotiski uzmudinājumi, čeks par simt dolāriem un daži avīžu izgriezumi; garlaicīgu vēstuli bija atsūtījis mūsu mācītājs, tad vēl pienākusi vēstule no kāda paziņas, kas bija franču lidotājos, pavadīja laiku jautrā kompānijā un nu stāstīja man par to, un vēl dažas rindas no Rinaldi, kurš apjautājās, cik ilgi es slaistīšoties pa Milānu un kas vispār dzirdams no jauna.
Viņš lūdza atvest patafona plates un bija atsūtījis līdzi sarakstu.
Čikāgas komanda White Sox» izcīnījusi Amerikas līgas balvu, un Nacionālajā līgā priekšgalā atradās «New York Giants».
Beibs Ruts tagad spēlēja Bostonas komandā.
Laikraksti bija garlaicīgi, ziņas tikai vietējās, tās pašas novecojušas, arī frontes ziņas bija vecas.
Amerikā rakstīja tikai par apmācību nometnēm.
Es biju priecīgs, ka neatrados apmācību nometnē.
Sporta ziņas bija vienīgais, ko es varēju lasīt, un arī to darīju bez sevišķas intereses.
Ja lasa vairākus laikrakstus pēc kārtas, tad noteikti zūd interese.
Avīzes nebija jaunas, tomēr kādu brīdi es tās pāršķirstīju.
Sāku prātot, vai Amerikā pārstās darboties sporta savienības, ja tā nopietni iesaistīsies karā.
Droši vien ne.
Milānā vēl notika zirgu skriešanās sacīkstes, kaut gan karš joprojām turpinājās.
Francijā gan sacīkstes vairs nenotiek.
No turienes nācis mūsu Džapalaks.
Ketrina bija brīva līdz deviņiem.
Es dzirdēju viņas soļus, kad viņa atnāca uz dežūru, un reiz redzēju viņu gaitenī paejam garām.
Viņa gāja citās telpās un beidzot ienāca arī pie manis.
"Esmu aizkavējusies, mīļais," viņa sacīja.
"Daudz darba.
Kā klājas?"
Pastāstīju viņai par vēstulēm un atvaļinājumu.
"Jauki," viņa sacīja.
Gribu palikt tepat."
"Muļķības.
Izvēlies, uz kurieni braukt, un es braukšu līdzi."
"Kā tu to nokārtosi?"
"Nezinu.
Gan jau kaut kā."
"Tu esi brīnišķīga."
"Nepavisam.
Dzīvē var itin labi iegrozīties, jo mums nav ko zaudēt."
"Ko tu gribi ar to teikt?"
"Neko.
Es tikai domāju, cik mazi liekas šķēršļi, kas reiz bija tik nepārvarami."
"Diez vai to varēs tik viegli nokārtot."
"Varēs, mīļais.
Ja vajadzēs, es ņemšu un visu pametīšu.
Bet varbūt tik tālu neaizies."
"Uz kurieni mēs varētu aizbraukt?"
"Vienalga.
Kurp tu vēlies.
Kur mūs neviens nepazītu."
"Tev vienalga, uz kurieni?"
Jā.
Man būs labi visur.
Viņa likās nomākta un reizē satraukta,
"Kas noticis, Ketrin?"
"Tomēr."
Nē, nekas.
Tiešām nekas,
"Es redzu, kaut kas ir noticis.
"Nav jau nekas."
"Pasaki."
"Es negribu.
Baidos tevi apbēdināt vai uztraukt."
"Saki vien."
"Tu domā?
Mani tas neuztrauc, es baidos tevi uztraukt,"
"Ja jau tu neuztraucies ..."
"Negribas teikt,"
"Pasaki!"
"Vai tiešām?"
"Jā,"
"Mīļais, man būs bērns.
Jau trešajā mēnesī.
Tas taču tevi neuztrauc?
Lūdzu, lūdzu, neuztraucies!
Tu nedrīksti uztraukties."
"Patiešām ne?"
"Protams, ne,"
"Es neuztraucos,"
"Es uztraucos vienīgi par tevi."
"Nevajag.
To nu gan nevajag.
Bērni dzimst vienmēr.
"Tu esi brīnišķīga."
"Nepavisam.
Bet tu nedusmo, mīļais!
Bet vai līdz šim neesmu turējusies braši?
Tu pat nenojauti, vai ne?"
"Nē,"
Nekas nav mainījies.
Vai negribi iedzert, mīļais?
Es zinu, tad tu kļūsti jautrāks.
"Nevajag.
Es esmu jautrs, Un tu esi brīnišķīga."
"Nepavisam.
Bet es nokārtošu, lai mēs būtu kopā, tiklīdz izlemsi, uz kurieni mēs varētu braukt.
Oktobris droši vien būs skaists.
Mēs, mīļais, burvīgi pavadīsim laiku, un es tev rakstīšu katru dienu, kad tu būsi frontē."
"Kur tu paliksi?"
"Vēl nezinu.
Bet kādā ļoti jaukā vietā.
Es par to parūpēšos."
Brīdi klusējām un neteicām ne vārda.
Ketrina sēdēja gultā, un es raudzījos viņā, bet mēs vairījāmies pieskarties viens otram.
Mūs kaut kas šķīra, it kā istabā būtu kāds ienācis, un tad jau aizvien kļūstam bikli.
Viņa izstiepa roku un saņēma manu roku.
"Vai tu nedusmo, mīļais?"
"Nē."
"Un nejūties kā lamatās iekritis?"
"Varbūt mazliet.
Bet tu tur neesi vainojama."
"Tā arī nedomāju.
Neaušojies!
Gribēju teikt" lamatās vispār.
"Bioloģiski jau vienmēr esam lamatās."
Viņa it kā attālinājās, kaut arī nepakustējās un neatrāva roku.
"«Vienmēr» nav labs vārds."
"Piedod!"
"Nekas.
Tu saproti, man nekad nav bijis bērna, un es pat nekad neesmu nevienu mīlējusi.
Un es mēģināju darīt visu tev pa prātam, un nu tu saki «vienmēr»."
"Es izraušu sev mēli," sacīju.
"Ai, mīļais!"
Viņa atgriezās kā no dziļas tāles.
"Neklausies, ko es saku."
Mēs atkal bijām kopā, un biklums izzuda.
"Bet cilvēki strīdas.
Mīl viens otru un tīšuprāt sastrīdas un saplēšas, un pēkšņi nav vairs kā viens,"
"Mēs nestrīdēsimies."
"Mēs to nedrīkstam.
Jo esam tikai divi pret visu pārējo pasauli.
Ja kaut kas nostāsies starp mums, tad esam pagalam un viņu varā."
"Viņi mūs nepievārēs," sacīju.
"Jo tu esi ļoti drosmīga.
Drosmīgiem nekas nevar notikt."
"Bet tikai vienu reizi."
"Nezinu.
Kas to ir teicis?"
"Gļēvulis mirstot tūkstošreiz, bet drosmīgais" tikai vienreiz.
"Patiesi.
Kas to ir teicis?"
"Nezinu."
"Pats laikam bijis gļēvulis," viņa sacīja.
"Zinājis tik daudz par gļēvuļiem un neko nav zinājis par drosmīgajiem.
Drosmīgais varbūt mirst divtūkstoš reizes, ja viņam ir saprāts.
Viņš tikai par to nerunā."
"Nezinu.
Grūti pateikt, ko tāds drosmīgs cilvēks domā."
"Jā.
Tāpēc viņš arī ir drosmīgs."
"Tu spried kā liela zinātāja."
"Tev taisnība, mīļais.
Vārds vietā."
"Tu esi drosmīga."
"Nē," viņa sacīja.
"Bet es gribētu tāda būt."
"Es gan neesmu," sacīju, "es apzinos, ko spēju.
Man bijis pietiekami laika, lai to saprastu.
Es esmu kā beisbolists, kas sezonā iesit divsimt trīsdesmit reizes un apzinās, ka vairāk nevar."
"Beisbolists, kas sezonā iesit divsimt trīsdesmit?
"Nemaz.
Beisbolā tas ir pavisam viduvējs uzbrucējs."
"Tomēr uzbrucējs," viņa noteica.
"Mēs laikam viens otru nepārliecināsim," es sacīju.
"Tu tomēr esi drosmīga,"
"Nē.
Bet ceru tāda kļūt."
"Mēs abi esam brīnišķīgi cilvēki," Ketrina teica.
"Nudien negribu."
"Dzer!"
"Labi."
Ielēju trešdaļu tējas glāzes konjaka un izdzēru.
Tikai jāzina mērs,"
"Kur mēs dzīvosim pēc kara?"
"Droši vien nespējnieku namā," viņa teica.
"Pirms trim gadiem es naivi iedomājos, karš beigsies ap ziemsvētkiem.
Bet nu būs jāgaida, kamēr mūsu dēls kļūs par leitnantu."
Varbūt viņš būs ģenerālis.
"Ja šis ir simtgadu karš, viņam būs laika diezgan uzdienēt līdz ģenerālim."
"Vai negribi iedzert?"
"Nē.
Tu, mīļais, kļūsti jautrs, bet es tikai apreibstu."
"Tu nekad neesi dzērusi konjaku?"
"Nē, mīļais.
Esmu pagalam vecmodīga sieva.
"Labāk iešu paskatīties, kā jūtas tavi tautas brāļi," Ketrina teica.
"Tikmēr varbūt palasi avīzes."
"Tev katrā ziņā jāiet?"
"Vai nu tagad, vai vēlāk."
"Labi.
Ej tagad!"
"Es nākšu drīz atpakaļ,"
"Un es būšu izlasījis avīzes," es sacīju.
XXII NODAĻA
Naktī sametās auksts, un otrā dienā sāka līt.
Kad es nācu mājās no Ospedale Maggiore, lija aumaļām, un es biju cauri slapjš.
Augšā uz mana balkona lietus gāzās straumēm, un vējš to trieca pret stikla durvīm.
Es pārģērbos un iedzēru konjaku, bet konjakam nebija nekādas garšas.
Naktī man kļuva slikti, un no rīta pēc brokastīm es vēmu.
"Šaubu nav," sacīja hospitāļa ārsts.
"Mis, paskatieties uz viņa acu āboliem!"
Mis Geidža paskatījās.
Man iedeva spoguli, lai arī es paskatos.
Acu āboli bija dzelteni, tātad dzeltenā kaite.
Es noslimoju divas nedēļas.
Tāpēc arī nevarējām kopā pavadīt atveseļošanās atvaļinājumu.
Bijām nodomājuši braukt uz Palancu pie Lago Madžore.
Tur bezgala skaisti rudenī, kad krīt lapas.
Ir daudz jauku vietu pastaigām, un ezerā var ķert foreles.
Tur būtu labāk nekā Strezā, jo Palancā mazāk ļaužu.
Uz Strezu ir ļoti ērti aizbraukt no Milānas, tāpēc tur allaž gadās sastapt paziņas.
Aiz Palancas ir jauks ciemats, un ar laivu var aizkļūt līdz salām, kur dzīvo zvejnieki, un pašā lielākajā salā ir restorāns.
Bet mēs neaizbraucām.
Kādu dienu, kad gulēju ar dzelteno kaiti, mis Van Kampena ienāca pie manis, atvēra skapja durvis un ieraudzīja tukšās pudeles.
Veselu grozu biju nosūtījis lejā ar šveicaru, un viņa laikam būs redzējusi tās nesam ārā un uznākusi augšā paskatīties, vai nav vēl.
Tās lielākoties bija vermuta pudeles, marsalas pudeles, kapri pudeles, tukšas kianti blašķes un dažas konjaka pudeles.
Šveicars bija aiznesis lielās pudeles, kurās bija vermuts, tāpat kianti blašķes salmu pinumā un uz beigām atstājis konjaka pudeles.
Mis Van Kampena atrada konjaka pudeles un ķimeļa pudeli "lāča figūru.
Šī pudele viņu sevišķi satracināja.
Viņa to pacēla gaisā, lācis sēdēja, ķepas pacēlis, un stikla galvā rēgojās korķis, un pudeles dibenā vēl palicis mazliet lipīgā, dzidrā šķidruma.
Es smējos."
"Tur bija ķimelis," sacīju.
"Labākais ķimelis ir šādās lāča pudelēs.
To ieved no Krievijas."
"Un pārējās bija konjaks, vai ne?"
mis Van Kampena noprasīja.
"Es nevaru saredzēt.
Bet laikam jau."
"Vai ilgi tas turpinās?"
"Es pats tās nopirku un atnesu," teicu.
"Pie manis bieži nāca itāliešu virsnieki, un es turēju konjaku uzcienāšanai."
"Un pats nedzērāt?"
viņa teica.
"Dzēru arī pats."
"Konjaku!"
"Vienpadsmit tukšas konjaka pudeles un vēl šis lāču dzēriens!"
"Ķimelis."
"Es atsūtīšu kādu, lai aizvāc.
Jums vairāk nav tukšu pudeļu?"
"Pagaidām nav."
"Un es vēl jūs žēloju, kad saslimāt ar dzelteno kaiti.
Mana līdzcietība ir bijusi lieka."
"Pateicos."
"Es nedomāju jums pārmest to, ka negribat iet atpakaļ uz fronti.
Taču varējāt sagudrot kaut ko prātīgāku, nevis ar alkoholu izraisīt dzelteno kaiti."
"Ar ko?"
"Ar alkoholu.
Jūs labi dzirdējāt, ko sacīju."
Es nebildu ne vārda.
"Ja vēl kaut ko nesagudrosiet, jums droši vien vajadzēs iet atpakaļ uz fronti, tiklīdz dzeltenā kaite būs pāri.
Nedomāju, ka paša ierosināta dzeltenā kaite dos jums tiesības uz atveseļošanās atvaļinājumu."
"Ak nedomājat?"
"Nedomāju."
"Vai jūs, mis Van Kampena, esat slimojusi ar dzelteno kaiti?"
"Nē, bet esmu bieži vērojusi šo slimību."
"Un esat ievērojusi, ka slimnieki par to priecātos?"
"Laikam tomēr ir labāk nekā frontē."
"Mis Van Kampena," es sacīju, "vai jūs kādreiz esat redzējusi vīrieti, kas mēģinātu sevi padarīt par nederīgu karadienestam, sperot sev pa cirkšņiem?"
Mis Van Kampena nelikās dzirdam šo aktuālo jautājumu.
Viņa bija spiesta vai nu laist to gar ausīm, vai atstāt istabu.
Viņa nedomāja atstāt istabu, tāpēc ka jau sen mani ienīda un tagad grasījās izrēķināties.
"Es zinu, daudzi ir bēguši no frontes, paši sevi ievainojot."
"Es jautāju pavisam ko citu.
Esmu arī redzējis pašu radītus ievainojumus.
Es jums jautāju" vai kādreiz esat redzējusi vīrieti, kas mēģinājis sevi sakropļot, sperot sev pa cirkšņiem?
Tāpēc ka līdzīga sajūta ir, slimojot ar dzelteno kaiti, un tā ir sajūta, kas, man liekas, reti kādai sievietei bijusi.
Tāpēc es jautāju, mis Van Kampena, vai esat kādreiz slimojusi ar dzelteno kaiti, jo... "Mis Van Kampena izgāja no istabas.
Vēlāk ienāca mis Geidža."
"Ko jūs pateicāt Van Kampenai?
Viņa ir pārskaitusies."
"Mēs salīdzinājām dažādas sajūtas.
"Viņa jums novilks ādu pār acīm."
"Ir jau darīts," teicu.
"Atņēma man atvaļinājumu un varbūt mēģinās vēl nodot kara tiesai.
No viņas to var sagaidīt."
"Viņa jūs no sākta gala neieredz," Geidža teica.
"Kas tad šoreiz?"
"Viņa saka, es esot dzēris, lai saslimtu ar dzelteno kaiti un nevajadzētu iet uz fronti."
"Nu, vai zināt," Geidža sacīja.
"Es zvērēšu, ka neesat licis ne pie lūpām.
Ikviens zvērēs, ka ne pie lūpām neesat licis."
"Viņa atrada pudeles."
"Esmu jums simtreiz teikusi, aizvāciet pudeles.
Kur tās ir?"
"Skapī."
"Vai jums ir koferis?"
"Nē.
Ielieciet tai mugursomā!"
Mis Geidža salika pudeles mugursomā.
"Vienu mirklīti," sacīja mis Van Kampena.
"Dodiet tās pudeles man."
Viņa bija atgriezusies kopā ar šveicaru.
"Nesiet tās prom, lūdzu!
Gribu tās parādīt ārstam, kad sniegšu ziņojumu."
Viņa devās prom pa gaiteni.
Šveicars nesa mugursomu.
Viņš zināja, kas tajā atrodas.
Nekas jau nenotika, tikai mans atvaļinājums bija pagalam.
XXIII NODAĻA
Tajā vakarā, kad man bija jābrauc atpakaļ uz fronti, aizsūtīju šveicaru aizņemt vagonā vietu, kad vilciens pienāks no Turīnas.
Vilcienam vajadzēja atiet pusnaktī.
Tas nāca no Turīnas, Milānā iebrauca ap pusvienpadsmitiem un stāvēja stacijā līdz atiešanai.
Lai dabūtu apsēsties, bija jābūt stacijā līdz ar vilciena pienākšanu.
Es atvadījos hospitālī ap pieciem un devos projām.
Šveicars nolika manu bagāžu savā mājiņā, un es viņam teicu, ka būšu stacijā mazliet pirms pusnakts.
Viņa sieva nosauca mani par «sinjorino» un raudāja.
Izslaucīja acis, spieda man roku un raudāja atkal.
Es papliķēju viņai pa muguru, un viņa atkal raudāja.
Viņa arvien bija salāpījusi man zeķes, šī mazā, druknā sieviete ar smaidīgu seju un sirmiem matiem.
Kad viņa raudāja, viņas seja izskatījās pagalam izplūdusi.
Es iegāju vīna tirgotavā uz stūra un pagaidīju tur pie loga.
Ārā bija tumsa un aukstums, un migla.
Samaksāju par kafiju un grapu un no loga krītošā gaismā vēroju garāmgājējus.
Ieraudzīju Ketrinu un piesitu pie rūts.
Viņa paskatījās, pamanīja mani un pasmaidīja, un es steidzu viņai pretī.
Ketrinai ap pleciem bija tumši zils apmetnis un galvā mīksta filca cepure.
Abi kopā devāmies tālāk pa ietvi garām vīna tirgotavām, tad pāri tirgus laukumam un pa ielu uz augšu un cauri velvētajai ejai izgājām katedrāles laukumā.
Tam pāri stiepās tramvaja sliedes, un aiz tām bija katedrāle.
Miglā tā slējās balta un drēgna.
Pārgājām pāri sliedēm.
Kreisajā pusē bija veikali ar gaišiem logiem un ieeja galerijā.
Pār laukumu klājās migla, un, kad pienācām pie katedrāles, tā izskatījās ļoti liela un akmens siena bija mitra.
"Vai neieiesim?"
"Nē," Ketrina atbildēja.
Gājām tālāk.
Mums iepretī kādas akmens arkas ēnā stāvēja karavīrs ar savu meiteni, un mēs pagājām tiem garām.
Viņi stāvēja, piespiedušies pie akmens sienas, un viņš bija aplicis savu apmetni viņai apkārt.
"Tādi paši kā mēs," es teicu.
To teikdama, viņa nedomāja mūsu laimi.
"Tiem nav kur palikt."
"Nezinu.
Un tomēr vajag, lai katram būtu kur palikt."
"Viņiem ir katedrāle," Ketrina sacīja.
Mēs jau bijām tai garām.
Šķērsojām laukumu viņā galā un palūkojāmies atpakaļ uz katedrāli.
Miglā tā izskatījās skaista.
Apstājāmies iepretī ādas preču tirgotavai.
Logā bija jātnieka zābaki, mugursoma un slēpju zābaki.
Viss nolikts savā vietā, mugursoma vidū, jātnieka zābaki vienā un slēpju zābaki otrā pusē.
Āda bija tumša un gluda un spīdēja kā nodilušiem segliem.
Elektriskā spuldze meta spožu gaismu uz blāvi spīdīgo ādu.
"Mēs kādreiz paslēposim."
"Pēc diviem mēnešiem atklās slēpošanas sezonu Mirenā," Ketrina sacīja.
"Brauksim uz turieni!"
"Labi," viņa teica.
Pagājām garām vēl dažiem skatlogiem un iegriezāmies sānielā.
"Nekad te neesmu bijusi."
"Pa šo ceļu es nācu uz hospitāli," sacīju.
Tā bija šaura iela, un mēs turējāmies labajā pusē.
Miglā sastapām daudz gājēju.
Te atradās veikali, un visi logi bija apgaismoti.
Kāda veikala logā noskatījāmies uz sieru piramīdu.
Es apstājos pie ieroču veikala.
"Ienāc uz mirkli!
Man jānopērk šaujamais!"
"Kāds šaujamais?"
"Pistole."
Mēs iegājām, un es atsprādzēju siksnu un ar visu tukšo maksti noliku to uz letes.
Aiz letes stāvēja divas sievietes.
Tās parādīja dažādas pistoles.
"Man vajag tādu, ko varētu te ielikt," es sacīju, attaisīdams maksti.
Tā bija pelēka ādas maksts, un es biju to nopircis lietotu, lai būtu ko nēsāt pa pilsētu.
"Vai tās ir labas pistoles?"
Ketrina jautāja.
"Visas apmēram vienādas.
Drīkstu izmēģināt šo?"
vaicāju pārdevējai.
"Te tagad nav kur šaut," viņa sacīja.
"Pistole ir ļoti laba.
Garām ar to neaizšausiet."
Es nospiedu gaili un atvilku aizslēgu.
Atspere bija diezgan stingra, bet strādāja labi.
Notēmēju un nospiedu vēlreiz.
"Tā ir lietota," sieviete sacīja.
"Piederēja kādam virsniekam, kurš bija lielisks šāvējs."
"Pie jums pirkta?"
"Jā."
"Kā tad atkal tika šeit?"
"Viņa ziņnesis atnesa."
"Varbūt jums ir arī manējā," es teicu.
"Cik šī maksā?"
"Piecdesmit liru.
Smiekla nauda."
"Labi.
Es ņemšu divas rezerves aptveres un kasti ar patronām."
Tās atradās zem letes.
"Varbūt jums vajadzīgs arī zobens?"
viņa jautāja.
"Man ir daži lietoti zobeni par lētu naudu."
"Es dodos uz fronti," teicu.
"Nu jā, tad jums zobens nebūs vajadzīgs," viņa noteica.
Es samaksāju par patronām un pistoli, piepildīju magazīnu un ieliku to savā vietā, iebāzu pistoli tukšajā makstī, piebāzu atsevišķās aptveres ar patronām, iebīdīju tās gropēs uz maksts un tad piesprādzēju pie jostas.
"Tas arī ir viss, ko man vajadzēja izdarīt.
Kāds paņēma manējo, kad mani sūtīja uz hospitāli."
"Ceru, šī būs laba pistole," Ketrina sacīja.
"Varbūt nopirksiet vēl kaut ko?"
sieviete jautāja.
"Laikam gan ne."
"Pistolei ir siksna," viņa teica.
"Es pamanīju."
Sieviete gribēja vēl kaut ko pārdot.
"Svilpi jums nevajag?"
"Laikam gan ne."
Sieviete teica «uz redzēšanos», un mēs gājām ārā.
Ketrina pameta acis logā.
Sieviete noskatījās uz mums un palocīja galvu.
"Kam domāti šie mazie spogulīši koka ietvaros?"
"Putnu pievilināšanai.
Tos spīdina uz lauka, un cīruļi redz un nāk klāt, un itālieši šauj virsū."
"Amerikā taču, mīļais, nešauj cīruļus, vai ne?"
"Parasti nešauj."
Mēs pārgājām pāri ielai un sākām iet pa otru pusi.
"Es tagad jūtos labāk," Ketrina sacīja.
"Sākumā bija briesmīgi."
"Mēs vienmēr jūtamies labi, kad esam kopā."
"Mēs vienmēr būsim kopā."
"Jā, tikai man šonakt jābrauc projām."
"Nedomā par to, mīļais."
Mēs gājām tālāk pa ielu.
Miglā ugunis izskatījās dzeltenas.
"Tu neesi noguris?"
Ketrina vaicāja.
"Un tu?"
"Nē.
Man patīk staigāt."
"Tikai ne pārāk ilgi."
"Nē."
Mēs iegriezāmies sānielā, kur nebija laternu, un gājām tālāk.
Es apstājos un noskūpstīju Ketrinu.
Skūpstot jutu viņas roku uz pleca.
Viņa bija ietinusies manā apmetnī, un tas sedza mūs abus.
Mēs stāvējām uz ielas pie augsta mūra žoga.
"Aiziesim kaut kur," es sacīju.
"Labi," Ketrina teica.
Mēs devāmies tālāk pa ielu, kamēr tā izveda uz platākas ielas netālu no kanāla.
Otrā pusē bija ķieģeļu sēta un ēkas.
Tālāk, ielas galā, redzēju tramvaju braucam pāri tiltam.
"Pie tilta varam sēsties ormanī," es teicu.
Mēs stāvējām miglā uz tilta un gaidījām ormani.
Garām pabrauca vairāki pārpildīti tramvaji, cilvēki brauca mājās.
Tad brauca ormaņa rati, bet tajos kāds jau sēdēja.
Migla sabiezēja, un sāka smidzināt.
"Mums vai nu jāiet kājām, vai jākāpj tramvajā."
"Gan jau gadīsies kāds ormanis," es teicu.
"Te viņi brauc garām."
"Viens jau brauc," viņa sacīja.
Ormanis apturēja zirgu un nolaida zemāk metāla skaitītāja bultiņu.
Ratu pārjums bija pacelts, un ormanim uz svārkiem vizēja lietus pilieni.
Lakotā cepure no slapjuma spīdēja.
Mēs apsēdamies blakus, un sēdeklis zem ratu pārjuma bija tumsā.
"Uz kurieni tu liki braukt?"
"Uz staciju.
Pretī stacijai ir viesnīca, kur mēs varam apmesties."
"Vai tad var tāpat?
Bez bagāžas?"
"Jā," es sacīju.
Tas bija garš brauciens, kamēr lietū pa sānielām nokļuvām līdz stacijai.
Vai nepaēdīsim pusdienas?
"Ketrina jautāja."
Esmu ļoti izsalkusi.
"Ēdīsim mūsu istabā."
"Man nav nekā, ko vilkt mugurā.
Nav pat naktskrekla."
"Dabūsim," es teicu un uzsaucu ormanim.
"Nogrieziet uz Via Manzoni!"
Viņš pameta ar galvu un nogriezās aiz nākamā stūra pa kreisi.
Lielajā ielā Ketrina noskatīja kādu veikalu.
"Tepat," viņa sacīja.
Es apturēju ormani, un Ketrina izkāpa, pārgāja pāri ietvei un iesteidzās veikalā.
Es atzvilu sēdeklī un gaidīju viņu.
Joprojām lija, un es samanīju, kā smaržo pielijusī iela un zirga kūpošie sāni.
Ketrina nāca atpakaļ ar paciņu un iekāpa ratos, un mēs braucām tālāk.
"Es biju ļoti izšķērdīga, mīļais," viņa sacīja, "toties naktskrekls ir skaists."
Pie viesnīcas es teicu, lai Ketrina pagaida ormanī, kamēr ieeju un aprunājos ar pārvaldnieku.
Brīvu istabu bija daudz.
Es iznācu ārā pie ratiem un samaksāju ormanim, un mēs ar Ketrinu devāmies iekšā.
Livrejā tērpts mazs zēns nesa paciņu.
Pārvaldnieks pameta ar galvu uz lifta pusi.
Visur sarkans plīšs un bronza.
Pārvaldnieks kopā ar mums iekāpa liftā.
"Vai monsieur un madame vēlas pusdienot savā istabā?"
"Jā.
"Vēlaties pusdienās kaut ko īpašu?
Medījumus vai suflē?"
Lifts aizslīdēja garām trim stāviem, katrā stāvā ieklakstēdamies, tad noklakstēja pēdējo reizi un apstājās.
"Kādi medījumi jums ir?"
"Varu piedāvāt fazānu vai meža sloku."
"Meža sloku," es sacīju.
Mēs gājām pa gaiteni.
Grīdsega izskatījās sadilusi.
Gaiteņa abās pusēs bija daudz durvju.
Pārvaldnieks apstājās, atslēdza un plaši atvēra kādas durvis.
"Laipni lūdzu.
Brīnišķīga istaba."
Mazais zēns nolika paciņu uz galda istabas vidū.
Pārzinis parāva sānis aizkarus.
"Ārā ir migla," viņš sacīja.
Istabā bija sarkana plīša mēbeles.
Vairāki spoguļi, divi krēsli un liela gulta ar satīna segu.
Durvis veda uz vannas istabu.
Tad palocījās un izgāja.
Es piegāju pie loga un palūkojos ārā, un parāvu auklu, aizvilkdams ciet biezos plīša aizkarus.
Ketrina sēdēja uz gultas un skatījās uz slīpētā stikla lustru.
Viņa bija noņēmusi cepuri, un viņas mati gaismā mirdzēja.
Viņa ieraudzīja sevi vienā no spoguļiem un pacēla rokas pie matiem.
Es viņu redzēju trīs spoguļos.
Viņa izskatījās nelaimīga.
Viņa ļāva apmetnim noslīdēt uz gultas,
"Kas noticis, mīļā?"
"Nekad vēl neesmu jutusies kā ielas meita," viņa sacīja.
"Šī ir labākā viesnīca no visām, kurās mēs varētu apmesties," es sacīju.
Paskatījos laukā pa logu.
Otrpus laukuma mirgoja stacijas ugunis.
Garām pa ielu brauca ormaņu rati, un es redzēju parka kokus.
Uz slapjās ietves krita viesnīcas uguņu atspīdums.
«Velns lai parauj,» es nodomāju, «vai mums tagad jāstrīdas?»
Viņas balss vairs neskanēja dzedri.
"Lūdzu, nāc šurp!
Viņa smaidīja.
Gāju un apsēdos gultā viņai līdzās un noskūpstīju viņu.
"Tu esi mana labā meitene."
"Es patiesi esmu tava," viņa teica.
Paēduši pusdienas, kļuvām tīri omulīgi un pēc kāda laika bijām pat ļoti laimīgi, un drīz vien šajā istabā jutāmies kā savās mājās.
Mūsu mājas līdz šim bija mana istaba hospitāli, un nu šis viesnīcas numurs kļuva par mūsu mājām.
Kamēr ēdām, Ketrina apņēma ap pleciem manu frenci.
Bijām ļoti izsalkuši, un viss mums garšoja, un mēs izdzērām pudeli kapri un pudeli Bordo vīna.
Pusdienās mums pasniedza meža sloku ar kartupeļu suflē, kastaņu pirē, salātus un desertā saldu krēmu.
"Skaista istaba," Ketrina sacīja.
"Brīnišķīga.
Mēs būtu varējuši šeit apmesties visu laiku, kamēr esam Milānā."
"Jocīga istaba.
Tomēr jauka."
"Izlaidība ir kaut kas brīnišķīgs," Ketrina sacīja.
"Cilvēki, kas tai nododas, liekas, dara to ar gaumi.
Sarkanais plīšs tiešām skaists.
Taisni tas, kas vajadzīgs.
Un spoguļi varen iespaidīgi."
"Tu esi burvīga."
"Nezinu, kāda sajūta būtu, šajā istabā atmostoties no rīta.
Bet istaba nudien ir brīnišķīga."
Ielēju vēl glāzi Bordo vīna.
"Ja mēs varētu izdarīt kaut ko patiešām grēcīgu," Ketrina teica.
"Viss, ko mēs darām, šķiet tik šķīsti un vienkārši.
Es nespēju ticēt, ka tas ir kaut kas ļauns."
"Tu esi lieliska."
"Vienīgi jūtos izsalkusi.
Briesmīgi izsalkusi."
"Tu esi jauka un atklāta," es teicu.
"Jā, esmu atklāta.
Neviens cits nekad to nav sapratis, tikai tu."
"Toreiz, kad tevi pirmoreiz sastapu, es veselu pēcpusdienu iztēlojos, kā mēs kopā dosimies uz «Cavour» viesnīcu un kā viss būs."
"Tā nu gan bija nekaunība.
Šī taču nav līdzīga «Cavour» viesnīcai?"
"Nē.
Tur mūs nelaistu iekšā."
"Gan kādreiz ielaidīs.
Redzi, mīļais, ar to jau mēs atšķiramies.
Es nekad neko neiztēlojos."
"Itin nekad?"
"Retu reizi," viņa teica.
"Tu esi apburoša."
Es ielēju vēl glāzi vīna.
"Esmu ļoti atklāta," Ketrina teica.
"Sākumā tā nedomāju.
Man šķita, ka tu esi neprātīga."
"Biju mazliet zaudējusi prātu.
Kā parasti notiek.
Es taču tev nesagrozīju galvu, mīļais, vai ne?"
"Vīns ir brīnišķīgs dzēriens," es noteicu.
"Tas liek aizmirst visu ļauno."
"Jauks dzēriens," Ketrina sacīja.
"Bet mans tēvs no dzeršanas dabūja ģikti."
"Tev ir tēvs?"
"Jā," Ketrina teica.
"Viņš sirgst ar ģikti.
Bet jums abiem nekad nebūs jāsatiekas.
Un tev nav tēva?"
"Nē," es sacīju.
"Man ir patēvs."
"Vai man viņš patiks?"
"Tev nebūs ar viņu jāsatiekas."
"Mums kopā ir tik labi," Ketrina teica.
"Mani nekas cits vairs neinteresē.
Esmu tik ļoti laimīga sieva."
Viesmīlis ienāca un novāca traukus.
Pēc tam mēs sēdējām klusi jo klusi un klausījāmies, kā līst lietus.
Lejā uz ielas notaurēja automašīna.
Un atkal es tik tuvu saklausu
"Tas ir Mārvels.
Tas ir par meiteni, kas negribēja dzīvot ar vīrieti."
Mana galva bija pavisam skaidra, un uznāca vēlēšanās parunāt par ikdienišķām lietām.
"Kur tu domā sagaidīt bērnu?"
"Nezinu.
Visjaukākajā vietā, kādu atradīšu."
"Kā tu iekārtosies?"
Neraizējies, mīļais!
Līdz kara beigām mums būs vēl daudz bērnu."
"Drīz mums jāiet."
"Nē."
"Tu nenervozē, mīļais!
Visu laiku tu biji tik labs, un nu tu sāc nervozēt."
"Es nenervozēju.
Cik bieži tu rakstīsi?"
"Katru dienu.
Vai kāds lasa tavas vēstules?"
"Neviens neprot lasīt angliski tik labi, lai varētu kaitēt."
"Es rakstīšu ļoti miglaini," Ketrina sacīja.
"Pārāk miglaini vis neraksti."
"Tikai drusciņ."
"Mums laikam būs jāsāk iet."
"Jā, mīļais."
"Kā negribas atstāt mūsu jauko istabiņu!"
"Man tāpat."
"Tomēr jāiet."
"Iesim.
Mēs nekad neesam varējuši palikt ilgi savās mājās."
"Gan varēsim."
"Es iekārtošu tev jauku mājiņu, kad tu pārnāksi."
Varbūt es pārnākšu pavisam drīz.
"Varbūt tevi viegli ievainos kājā."
"Vai auss ļipiņā."
"Un kājas ne?"
"Tavas kājas jau bijušas ievainotas."
"Mīļā, mums jāiet.
Patiešām."
"Labi!
Tu ej pa priekšu!"
XXIV NODAĻA
Lejup mēs nebraucām ar liftu, bet gājām pa kāpnēm.
Kāpņu paklājs izskatījās sadilis.
Es jau biju samaksājis par pusdienām, tiklīdz tās uznesa, un viesmīlis, kas mūs apkalpoja, sēdēja uz krēsla pie durvīm.
Viņš pielēca kājās un palocījās, un mēs abi iegājām blakus telpā, un es samaksāju rēķinu par istabu.
Pārvaldnieks pret mani izturējās kā pret labu draugu un atteicās pieņemt maksu uz priekšu, tomēr bija parūpējies nolikt viesmīli pie durvīm, lai es neaizietu nesamaksājis.
Tā laikam bija noticis pat ar viņa draugiem.
Kara laikā taču ik uz soļa gadās draugi.
Es palūdzu viesmīli sameklēt mums važoni, un viņš izņēma Ketrinas paciņu no manām rokām un ar atvērtu lietussargu izgāja ārā.
Pa logu redzējām, kā viņš lietū pāriet pāri ielai.
Mēs stāvējām kantora telpā un skatījāmies laukā pa logu.
"Kā tu jūties, Ket?"
"Nāk miegs."
"Es jūtu tukšumu un izsalkumu."
"Vai tev ir līdzi kaut kas ēdams?"
"Jā, somā."
Ieraudzījām ormaņa ratus braucam šurp.
Tie apstājās, zirgs stāvēja lietū, galvu nokāris, viesmīlis izkāpa, atvēra lietussargu un nāca uz viesnīcas pusi.
Mēs sagaidījām viņu pie durvīm un ar lietussargu izgājām ārā, un pa slapjo aleju devāmies pie ratiem, kas bija piebraukti ietves malā.
Pa notekām skrēja ūdens.
"Jūsu paciņa ir uz sēdekļa," viesmīlis sacīja.
Viņš turēja mums virs galvas lietussargu, kamēr iesēdāmies, un es pasniedzu viņam dzeramnaudu.
"Liels paldies.
viņš sacīja.
Važonis parāva grožus, un zirgs sakustējās.
Viesmīlis, turēdams virs galvas lietussargu, pagriezās un devās uz viesnīcas pusi.
Mēs braucām pa ielu uz priekšu un nogriezāmies pa kreisi, un pie stacijas piebraucām no labās puses.
Zem laternas stāvēja divi karabinieri, patvērušies no lietus.
Gaisma krita uz viņu cepurēm.
Lietus lāses stacijas uguņu gaismā izskatījās dzidras un caurspīdīgas.
No stacijas nojumes iznāca nesējs, galvu apkaklē ierāvis.
"Nē," es sacīju.
"Paldies.
Nav vajadzīgs."
Viņš atkal pagāja zem nojumes.
Es pagriezos pret Ketrinu.
Viņas seja bija ratu pārjuma ēnā.
"Varbūt atvadīsimies."
"Vai es nedrīkstu iet līdzi?"
"Nē,"
"Ardievu, Ket!"
"Tu pateiksi viņam, kur atrodas hospitālis?"
"Jā."
Es pateicu važonim, uz kurieni jābrauc.
Viņš pamāja ar galvu.
"Ardievu," es teicu.
"Domā par sevi un mazo Ketrinu!"
"Ardievu, mīļais!"
"Ardievu," es sacīju.
Izkāpu ārā lietū, un rati sakustējās.
Ketrina izliecās laukā, un laternas gaismā es ieraudzīju viņas seju.
Viņa smaidīja un māja ar roku.
Rati aizripoja pa ielu, Ketrina ar roku rādīja uz stacijas ieejas pusi.
Es paskatījos, tur bija tikai abi karabinieri un nojume.
Sapratu, ka viņa bija gribējusi teikt, lai nestāvu lietū.
Pagāju zem jumta un lūkojos, kā rati nogriežas aiz stūra.
Tad cauri stacijas ēkai izgāju uz perona, kur stāvēja vilciens.
Hospitāļa šveicars jau gaidīja mani uz perona.
Es viņam sekoju vagonā, ejā spiezdamies garām pasažieriem, kamēr pa durvīm iekļuvu pārpildītā kupejā, kur pašā stūrī, sēdēja ložmetējnieks.
Mana mugursoma un ceļasomas atradās viņam virs galvas uz bagāžas plaukta.
Gaitenī drūzmējās daudz ļaužu, un visi, kas atradās kupejā, skatījās uz mums, kad nācām iekšā.
Vilcienā visiem nepietika vietas, tāpēc ļaudis bija ērcīgi.
Ložmetējnieks piecēlās, lai es varētu apsēsties.
Kāds uzsita man uz pleca.
Es palūkojos atpakaļ.
Tas bija ļoti gara auguma kalsnējs artilērijas kapteinis ar sarkanu rētu pāri vaigam.
Viņš bija skatījies pa gaiteņa logu un tagad ienācis man līdzi.
Ko jūs gribat?
"jautāju.
Es pagriezos pret viņu.
Viņš bija garāks par mani, un viņa seja likās izdēdējusi cepures naga ēnā, un rēta bija svaiga un spīdīga.
Visi, kas atradās kupejā, skatījās uz mani."
"Tā nedrīkst darīt," viņš teica.
"Jūs nedrīkstat sūtīt kareivi aizņemt vietu."
"Es tā izdarīju."
Viņš norija siekalas, un es redzēju, ka viņa ādamābols pašāvās uz augšu un tad uz leju.
Ložmetējnieks stāvēja pie man paredzētās vietas.
Citi skatījās iekšā caur gaiteņa logu.
Neviens no sēdētājiem nesacīja neko.
"Jums nav tiesību tā rīkoties.
Es te biju divas stundas pirms jums."
"Ko jūs gribat?"
"Apsēsties."
"Es tāpat."
Vēroju viņa seju un jutu, ka visa kupeja ir pret mani.
Nevienam neko nepārmetu.
Viņam bija taisnība.
Bet es gribēju sēdēt.
Visi joprojām klusēja.
«Ir gan sodība!» nodomāju.
Ložmetējnieks atvirzījās nost, un garais kapteinis apsēdās.
Viņš paskatījās uz mani.
Viņa sejā bija lasāms aizvainojums.
Mēs izgājām gaitenī.
Vilciens bija pilns, un es zināju, ka nav izredžu dabūt apsēsties.
Iedevu šveicaram un ložmetējniekam katram desmit liras.
Viņi aizgāja pa gaiteni un izkāpa uz perona, un skatījās pa vagona logiem, bet vietas nekur nebija.
"Varbūt Brešā kāds izkāps," šveicars sacīja.
"Brešā daudzi vēl sakāps," ložmetējnieks noteica.
Mēs visi stāvējām ejā, kad vilciens sāka kustēties.
Es vēroju stacijas un šķirotavas ugunis, kad vilciens gāja ārā no pilsētas.
Vēl arvien lija, un logu rūtis drīz kļuva slapjas un tām vairs nevarēja redzēt cauri.
Vēlāk es likos guļus ejā uz grīdas, vispirms pabāzu kabatas grāmatiņu ar naudu un dokumentiem zem krekla un tad aizbīdīju zem bikšu stilba.
Tā nogulēju visu nakti, atmodos Brešā un Veronā, kur atkal daudzi sakāpa vilcienā, bet tūdaļ atkal aizmigu.
Es biju uzlicis galvu uz vienas ceļasomas un ar rokām aptvēris otru, tā ka visa mana mantība bija tepat; un ikviens varēja pārkāpt man pāri, ja negribēja kāpt tieši virsū.
Cilvēki uz grīdas gulēja visgarām ejai.
Citi turējās pie logu siksnām vai bija atslējušies pret durvīm.
Šis vilciens vienmēr bija pārpildīts.
TREŠĀ DAĻA
XXV NODAĻA
Bija klāt jau rudens, un visi koki bija kaili un ceļi dubļaini.
Es braucu no Udines uz Gorīciju ar smago mašīnu.
Mēs pabraucām garām citām mašīnām, un es vēroju apkārtni.
Zīdkoki bija kaili un lauki brūngani.
Ceļa malā zem kailo koku rindām bija sakritušas slapjas, mirušas lapas, un uz ceļa strādāja vīri "grāba akmens šķembas no kaudzēm ceļmalā starp kokiem un aizbēra grambas.
Mēs ieraudzījām pilsētu, un pāri tai klājās migla, it kā nošķeldama kalnu virsotnes.
Pārbaucām pāri upei, un es redzēju, ka ūdens bija stipri cēlies.
Kalnos bija lijis.
Šoferim galvā bija cepure, un viņa seja bija kalsna un stipri iedegusi.
Es viņu nepazinu.
Izkāpu no mašīnas lielajā laukumā pie pilsētas valdes, un šoferis pasniedza man mugursomu, un es to uzliku uz muguras un paņēmu abas ceļasomas un soļoju uz mūsu villas pusi.
Nemaz nebija tāda sajūta, kā mājās pārnākot."
Gāju pa piemirkušo braucamā ceļa granti, un starp kokiem bija redzama villa.
Visi logi bija aizvērti, bet durvis stāvēja vaļā.
Gāju iekšā un atradu majoru vienu pašu sēžam pie galda istabā, kuras kailās sienas bija noklātas ar kartēm un aprakstītām lapām.
"Kā jūtaties?"
Majors izskatījās tāds kā vecāks un vājāks.
"Labi," es atteicu.
"Un kā te izskatās?"
"Viss jau cauri," viņš teica.
"Ņemiet nost mugursomu un apsēdieties!"
Es noliku mugursomu un abas ceļasomas uz grīdas un cepuri uzliku virsū.
Tad atnesu krēslu, kas stāvēja pie sienas, un apsēdos pie rakstāmgalda.
"Šovasar negāja nekādā jēgā," majors sacīja.
"Vai esat kaut cik uz pekām?"
"Jā."
"Un dabūjāt savas godazīmes?"
"Jā.
Nokārtots.
Liels paldies."
"Nu parādiet."
Es pavēru vaļā apmetni, lai viņš varētu redzēt abas lentas.
"Un kārbiņas ar medaļām arī saņēmāt?"
"Nē.
Tikai papīrus."
"Kārbiņas pienāks vēlāk.
Savs laiciņš paies,"
"Kur mani tagad norīkosiet?"
"Visas sanitārās mašīnas ir projām.
Sešas atrodas ziemeļos pie Kaporeto.
Jūs pazīstat šo vietu?"
"Jā."
Atcerējos mazo, balto pilsētiņu ar zvanu torni ielejā.
Tīra pilsētiņa, un skaista strūklaka parkā.
"Mašīnas ir tur.
Pašlaik ļoti daudz slimo.
Kaujas beigušās."
"Kur tad pārējās?"
"Divas augšā kalnos un četras vēl Bainsicā.
Divas sanitārās nodaļas atrodas Karso kopā ar trešo armiju."
"Uz kurieni sūtīsiet mani?"
"Ja gribat, varat doties uz Bainsicu un ņemt savā pārziņā šīs četras.
Džino tur ir jau labi sen.
Jūs laikam to vairs nepieredzējāt?"
"Nē."
"Pagalam čābiski.
Zaudējām trīs mašīnas,"
"Tā dzirdēju,"
"Jā, Rinaldi jums rakstīja?"
"Kur Rinaldi?"
"Tepat hospitālī.
Visu vasaru un rudeni dabūja norauties."
"Varu iedomāties."
"Čābiski," majors teica, "Tas nav izstāstāms, cik čābiski.
Bieži esmu domājis" jūs varat būt laimīgs, ka toreiz tikāt ievainots.
"Tā iznāk."
"Nākamgad būs vēl ļaunāk," majors sacīja.
"Varbūt viņi nāks pretuzbrukumā.
Tādas baumas klīst, bet es neticu.
Ir jau par vēlu.
Vai redzējāt upi?"
"Neticu, ka tagad viņi nāks uzbrukumā, kad sākušies lielie lieti.
Drīz uzkritīs sniegs.
Kā ar jūsu tautas brāļiem?
Vai te būs vēl kādi amerikāņi?"
"Tiek apmācīta desmit miljonu liela armija."
"Cerams, mums arī kaut kas atlēks.
Bet franči jau visus pievāks.
Līdz šejienei neviens netiks.
Nu labi.
Pārguliet tepat, brauciet rīt no rīta ar vieglo mašīnu un nomainiet Džino.
Tur vēl drusku šaudās, kaut gan viss jau ir cauri.
Jums būs interesanti apskatīt Bainsicu."
"Priecājos, ka varēšu to apskatīt.
Priecājos, ka esmu atkal pie jums, Signor Maggiore."
Viņš smaidīja.
"Jūs esat ļoti laipns.
Ja es tiktu projām, diezin vai vairs atgrieztos."
"Tiešām tik čābiski?"
"Jā.
Čābiskāk vairs nevar būt.
Ejiet noskalot ceļa putekļus un uzmeklējiet savu draugu Rinaldi!"
Es gāju un uznesu savas somas augšā pa kāpnēm.
Rinaldi nebija istabā, bet viņa mantas bija te, un es apsēdos uz gultas un attinu autus, un noāvu labo kāju.
Tad atlaidos slīpi.
Biju noguris, un labā kāja sāpēja.
Likās muļķīgi gulēt gultā ar vienu noautu kāju, un es piecēlos, atsaitēju otru zābaku un nometu uz grīdas un atkal atgūlos uz segas.
Istabā bija smacīgi, jo logs stāvēja ciet, bet jutos pārāk noguris, lai celtos un ietu to atvērt.
Redzēju, ka visas manas mantas bija saliktas vienā istabas kaktā.
Metās jau tumsa.
Es gulēju gultā, domāju par Ketrinu un gaidīju Rinaldi.
Mēģināju atvairīt domas par Ketrinu un domāt par viņu tikai vakarā pirms aizmigšanas.
Bet tagad es biju noguris, un man nekā nebija ko darīt, un es gulēju un domāju par viņu.
Arī tobrīd, kad ienāca Rinaldi, es domāju par Ketrinu.
Viņš izskatījās tāds pats kā agrāk.
Varbūt nedaudz novājējis.
Es piecēlos gultā sēdus.
Viņš pienāca, apsēdās un aplika roku ap pleciem.
"Labo veco zēn!"
Viņš papliķēja man pa muguru, un es satvēru abas viņa rokas.
"Veco zēn," viņš teica.
"Rādi šurp savu celi!"
"Tad būs jānovelk bikses."
"Velc bikses nost, mazais!
Savējie vien esam."
Gribu redzēt, kā tu esi salāpīts.
"Es piecēlos, novilku bikses un noņēmu no ceļa elastīgo saiti.
Rinaldi apsēdās uz grīdas un lēni salieca un atlieca celi.
Viņš aptaustīja rētu, salika īkšķus kopā virs ceļa skriemeļa un viegli pakratīja celi."
"Vairāk nevar saliekt?"
"Nē."
"Tas ir noziegums tevi sūtīt atpakaļ.
Vajadzēja panākt pilnīgu locīšanos."
"Sākumā bija daudz sliktāk.
Celis bija stīvs kā koks."
Rinaldi palieca to vēl.
Es skatījos uz viņa rokām.
Īstas ķirurga rokas.
Skatījos uz viņa galvvidu, uz spīdīgajiem, gludi uz celiņa sasukātajiem matiem.
Viņš salieca celi pārāk stipri.
"Ai!"
es iesaucos.
"Vajadzēja vēl turpināt fizioterapiju," Rinaldi sacīja.
"Sākumā bija daudz sliktāk."
"Redzu, mazais.
Es taču to zinu labāk nekā tu."
Viņš piecēlās un apsēdās uz gultas.
Celis pats par sevi nav slikti saaudzēts.
"Ceļa apskate bija beigusies."
Un tagad stāsti!
"Nav jau nekā, ko stāstīt," es teicu.
"Tu izturies kā precēts vīrs," viņš sacīja.
"Kas ar tevi notiek?"
"Nekas," es atbildēju.
"Bet kas ar tevi notiek?"
es teicu.
"Ko tu brīnies?
Vai tad man nevarētu būt cilvēciskas jūtas?"
"Nē.
Es redzu, tu es lieliski pavadījis laiku.
Stāsti!"
"Visu vasaru un rudeni es operēju.
Bez atelpas.
Es strādāju par visiem.
Vissmagākos slimniekus aizvien atstāja man.
Dieva vārds, mazais, esmu kļuvis par vienreizēju ķirurgu."
"Tas jau izklausās labāk."
"Es nekad nedomāju.
Nē, dieva vārds, es nedomāju, tikai operēju."
"Un pareizi dari."
"Bet tagad, mazais, viss ir cauri.
Man nav jāoperē, un es jūtos riebīgi.
Šis ir drausmīgs karš, mazais.
Klausies, ko es tev saku!
Uzmundrini mani!
Vai atvedi skaņu plates?"
Es biju tā pārguris, ka nespēju tās paņemt.
"Vai tu arī nejūties labi, mazais?"
"Es jūtos riebīgi."
"Šis karš ir drausmīgs," Rinaldi sacīja.
Un aizdzīsim skumjās domas.
Un jutīsimies lieliski."
"Man bija dzeltenā kaite," teicu, "un es nedrīkstu piedzerties."
"Ai, mazais kāds tu esi atgriezies pie manis!
Tāds prātīgs un ar beigtām aknām.
Es jau teicu, ka šis ir draņķīgs karš.
Kāda velna pēc mums jākaro?"
"Mēs tomēr iedzersim.
Es nepiedzeršos, bet drusku ierausim."
Rinaldi aizgāja pāri istabai pie mazgājamā galdiņa un atnesa divas glāzes un pudeli konjaka.
"Austriešu konjaks," viņš teica.
"Septiņas zvaigznes.
Tas ir viss, ko izdevās pakampt pie Sangabrielas."
"Tu biji tur?"
"Nē.
Es nekur neesmu bijis.
Ne soli neesmu atgājis no operāciju galda.
Skaties, mazais, šī ir tava vecā zobu tīrāmā glāze.
Visu laiku glabāju, lai tā man atgādinātu tevi."
"Lai tev atgādinātu, ka jātīra zobi."
"Nē.
Man ir pašam sava.
Šo es glabāju, lai tā man atgādinātu, kā tu mēģināji no rītiem šķīstīties pēc «Villa Rossa», lamājies, riji aspirīnu un lādēji prostitūtas.
Katru reizi, kad redzu šo glāzi, es atceros, kā tu pūlējies notīrīt savu sirdsapziņu ar zobu suku."
Viņš pienāca pie gultas.
"Noskūpsti mani un saki, ka tu vairs nebūsi tik prātīgs."
"Ir nedomāju tevi skūpstīt.
Tu esi mērkaķis."
"Es zinu, tu esi īsts tīrasiņu anglosaksis.
Zinu.
"Ielej konjaku."
Mēs saskandinājām un dzērām.
Rinaldi smējās par mani.
"Es tevi piedzirdīšu un izņemšu tavas aknas, un ielikšu krietna itālieša aknas, un atkal iztaisīšu no tevis cilvēku."
Es paturēju glāzi, lai viņš ielej vēl konjaku.
Ārā bija satumsis.
Ar konjaka glāzi rokā piegāju pie loga un to atvēru.
Lietus bija pārstājis.
Kļuvis vēsāks, un ap kokiem tinās migla.
"Ja nevari izdzert, dod man!"
Es priecājos, ka atkal esmu kopā ar Rinaldi.
Viņš jau divus gadus mani ķircina, un man allaž tas ir paticis.
Mēs lieliski saprotamies.
"Vai tu esi apprecējies?"
viņš, sēdēdams uz gultas, jautāja.
Es stāvēju pie loga, atspiedies pret sienu.
"Vēl ne."
"Tu esi iemīlējies?"
"Jā."
"Tai anglietē?"
"Jā."
"Nabaga mazais!
Un viņa ir laba pret tevi?"
"Protams."
"Es domāju" vai viņa to pierādījusi gultā?
"Izbeidz."
"Izbeigšu.
Tu redzēsi, ka esmu ārkārtīgi smalkjūtīgs cilvēks.
Vai viņa ..."
Ja gribi būt mans draugs, izbeidz!"
"Kas man tur ko gribēt, mazais.
Es jau esmu tavs draugs."
"Tad izbeidz!"
"Labs ir."
Es piegāju pie gultas un apsēdos blakus Rinaldi.
Viņš turēja rokā glāzi un skatījās grīdā.
"Redzi, kā nu ir, Rinin ..."
"Jā, jā.
Protams, kā gan citādi."
Viņš skatījās grīdā.
"Un tev nekā svēta nav?"
"Nē."
"Itin nekā?"
"Nē."
"Un visu, kas ienāk prātā, ir atļauts sacīt par tavu māti, par tavu māsu?"
"Un par tavu māsu," Rinaldi žigli noteica.
Mēs abi smējāmies.
"Īsts pārcilvēks," es teicu.
"Varbūt esmu greizsirdīgs," Rinaldi teica.
"Diez vai."
"Es tā nedomāju.
Gribēju sacīt ko citu.
Vai tev ir kāds precējies draugs?"
"Jā," es teicu.
"Man nav," Rinaldi teica.
"Vismaz tādu nav, kas mīlētu savu sievu."
"Kāpēc?"
"Es viņiem nepatīku."
"Kāpēc?"
"Es esmu čūska.
Esmu atzīšanas čūska."
"Tu kaut ko jauc.
Ir taču auglis no atzīšanas koka."
"Nē, čūska."
Rinaldi bija kļuvis jautrāks.
"Tev labāk piestāv nenolaisties tādos domu dziļumos," teicu.
"Es mīlu tevi, mazais," viņš sacīja.
"Tu allaž pārtrauc mani, kad sāku filozofēt kā liels itāliešu domātājs.
Bet es zinu daudz ko tādu, ko neprotu izskaidrot.
Zinu vairāk par tevi."
"Jā.
"Diezin vai."
Viņš atkal skatījās grīdā.
"Tu tiksi tam pāri."
"Nē.
Man prieku sagādā vēl tikai divas lietas: viena nāk par ļaunu manam darbam, un otra ir cauri pusstundā vai piecpadsmit minūtēs.
Dažreiz ātrāk."
"Dažreiz krietni ātrāk."
"Varbūt esmu progresējis, mazais.
Tu nezini.
Tomēr man paliek tikai šīs divas un darbs."
"Iegūsi vēl daudz ko citu."
"Nē.
Mēs nekā neiegūstam.
Mēs esam dzimuši ar to, kas mums ir, un nekad neko jaunu neiepazīstam.
Mēs neko jaunu negūstam.
Mūsu dzīves ceļš jau pašā sākumā ir nobeigts.
Tu vari būt priecīgs, ka neesi latīnis."
"Tādi latīņi nemaz neeksistē.
Ir tikai «latīņu» domāšana.
Tu tik ļoti lepojies ar saviem trūkumiem."
Rinaldi pacēla acis un iesmējās.
"Pietiek, mazais.
Esmu noguris no tik intensīvas domāšanas."
Viņš izskatījās noguris, jau ienākot istabā.
Drīz jāēd pusdienas.
Cik labi, ka esi atgriezies.
Tu  esi mans labākais draugs un mans ieroču biedrs.
"Kad ieroču biedri ēdīs?"
es jautāju.
"Tūlīt.
Iedzersim vēl tavām aknām par prieku."
"Un vienalga, kā labad."
"Uz tavu mīlestību," Rinaldi noteica.
Viņš pacēla glāzi.
"Pieņemu."
"Es nekad nerunāšu neķītrības par viņu."
"Nepūlies!"
Viņš izdzēra konjaku.
"Es esmu šķīsts," viņš teica.
"Esmu tāds kā tu, mazais.
Es arī sev dabūšu anglieti.
Patiesībā es pirmais iepazinos ar tavējo, bet viņa bija man drusku par garu.
Gara, gara medmāsiņa," viņš nocitēja.
"Tev ir apbrīnojami šķīstas tieksmes," es teicu.
"Vai ne?
Tāpēc jau mani sauc par Rinaldo Šķīstisimo."
"Drīzāk Rinaldo Nešķīstisimo."
"Nu, mazais, iesim pusdienās, kamēr manas tieksmes vēl ir šķīstas."
Es nomazgājos, sasukāju matus, un mēs gājām pa kāpnēm lejā.
Rinaldi bija mazliet iereibis.
Ēdamtelpā pusdienas vēl nebija galdā.
"Aiziešu pēc pudeles," Rinaldi sacīja.
Viņš uzskrēja pa kāpnēm.
Es paliku sēžot pie galda, un viņš atnāca atpakaļ ar pudeli un ielēja mums katram pusi tējas glāzes konjaka.
"Par daudz," es teicu, pacēlis glāzi pret lampu, kas stāvēja uz galda.
"Tukšām iekšām kā radīts.
Kaut kas brīnišķīgs.
Pamatīgi izdedzina kuņģi.
Nekas nevar būt kaitīgāks."
"Kā tad!"
"Pašiznīcināšanās dienu no dienas," Rinaldi sacīja.
"Viens divi" kuņģis beigts, un rokas sāk trīcēt.
Tieši tas ir vajadzīgs ķirurgam.
"Tu to ieteic?"
Es to vien dzeru.
Rauj iekšā, mazais, un taisies uz slimošanu."
Es izdzēru pusi.
Ienāca majors, pamāja mums un apsēdās.
Pie galda viņš izskatījās mazs mazītiņš.
"Tik vien mēs esam?"
viņš jautāja.
Dežurējošais kareivis nolika zupas bļodu uz galda, un majors iesmēla sev pilnu šķīvi.
"Tik vien esam," Rinaldi noteica.
"Varbūt vēl atnāks mācītājs.
Ja viņš zinātu, ka Federiko ir te, sen būtu klāt."
"Kur mācītājs mitinās?"
es vaicāju.
"Trīssimt septītajā," majors noteica.
Viņš aizgūtnēm strēba zupu.
Tad noslaucīja muti, rūpīgi nobraucīdams arī uzskrullētās sirmās ūsas.
"Viņš droši vien atnāks.
Es tur biju un atstāju zīmīti, ka jūs esat atbraucis."
"Liekas dīvaini, ka ēdamistabā tāds klusums," es teicu.
"Jā, te ir klusu," majors sacīja.
"Es tūlīt sacelšu troksni," teica Rinaldi.
Viņš pielēja manu glāzi.
Ienesa spageti, un mēs visi ķērāmies klāt.
Mūsu spageti šķīvji bija gandrīz tukši, kad ienāca mācītājs.
Tāds pats kā vienmēr, sīks, iededzis un domīgs.
Es piecēlos, un mēs paspiedām viens otram roku.
Viņš uzlika plaukstu man uz pleca.
"Steidzu šurp, tikko dabūju zināt," viņš sacīja.
"Jūs esat nosebojies."
"Labvakar, Rinaldi," mācītājs atbildēja.
Dežurants atnesa viņam zupu, bet viņš teica, ka vispirms ēdīšot spageti.
"Kā jūtaties?"
viņš man jautāja.
"Lieliski," es teicu.
"Un kā te izskatās?"
"Iebaudiet mazliet vīna, mācītāj," Rinaldi teica.
"Ņemiet maķenīt vīna jūsu pasirds labad.
Tā sludina apustulis Pāvils, jūs zināt?"
"Jā, es zinu," garīdznieks pieklājīgi atbildēja.
Rinaldi pielēja viņa glāzi.
Rinaldi teica.
"No viņa nāk visas nelaimes."
Mācītājs paskatījās uz mani Un pasmaidīja.
Es redzēju, ka zobgalības tagad viņu neskar.
Kad pašam vairs nebija dukas, viņš izdomāja likumus mums, kam spēks vēl kaulos.
Vai tad tā nav, Federiko?"
Majors smaidīja.
Tobrīd mēs ēdām sutinātu gaļu.
"Neesmu paradis aprunāt svētos pēc saules rieta," es sacīju.
Mācītājs pacēla acis no šķīvja un man uzsmaidīja.
"Redz, arī viņš meties uz vienu roku ar mācītāju," Rinaldi teica.
"Kur tad palikuši visi vecie puikas, mācītāja apcēlēji?
Kur ir Kavalkanti?
Kur ir Brundi?
Kur Cezare?
Vai man vienam pašam būs svētais tēvs jāvelk uz zoba un neviens mani neatbalstīs?"
"Viņš ir labs mācītājs," majors teica.
"Viņš ir labs mācītājs," Rinaldi teica.
"Un tomēr mācītājs.
Es pūlos, lai ēdamistabā būtu tāpat kā senāk.
Es gribu iepriecināt Federiko.
Velns ar jums, mācītāj!"
Es redzēju, ka majors palūkojas uz Rinaldi, un manīju, ka Rinaldi ir ieskurbis.
Vājā seja bija bāla.
Mati izskatījās melnum melni virs bālās pieres.
"Labi jau, labi, Rinaldi," mācītājs sacīja.
"Ir jau labi."
"Pie velna jūs visus!"
"Pie velna visu šo nolādēto padarīšanu!"
Viņš atzvēlās krēslā.
"Rinaldi ir pārpūlējies," majors man teica.
Gaļu viņš bija apēdis un vēl izslaucīja mērci ar maizes gabaliņu.
"Nav vērts muti dzisināt," Rinaldi noteica.
"Lai velns parauj visu!"
Viņš izaicinoši skatījās apkārt, acis bija neizteiksmīgas, seja bāla.
"Jā gan," es sacīju.
"Pie velna ar visu šo nolādēto padarīšanu."
"Nē, nē," Rinaldi teica.
"Tā nevar.
Tā nevar.
Es saku, tā nevar.
Neziņa un tukšums, un itin nekā nav.
Nav itin nekā, es jums saku.
Ne velna!
Es to apzinos, tiklīdz beidzu strādāt."
Mācītājs nogrozīja galvu.
Dežurants novāca gaļas šķīvi.
"Kāpēc jūs ēdat gaļu?"
"Šodien ir ceturtdiena," mācītājs sacīja.
"Meli.
Šodien ir piektdiena.
Jūs ēdat sava kunga miesu.
Tā ir dieva miesa.
Es zinu.
Tas ir beigts austrietis.
Redziet, ko jūs ēdat!"
"Baltā gaļa ir no virsnieku miesas," es teicu, atcerēdamies veco joku.
Rinaldi smējās.
Viņš pielēja savu glāzi.
"Neklausieties mani," viņš noteica.
"Esmu drusku dulns"
"Jums derētu iet atvaļinājumā," mācītājs sacīja.
Majors nogrozīja galvu.
Rinaldi paskatījās uz mācītāju.
"Jūs domājat, ka man derētu iet atvaļinājumā?"
Majors nogrozīja galvu, raudzīdamies uz Rinaldi.
Rinaldi vēl arvien skatījās uz mācītāju.
"Kā pats vēlaties," mācītājs sacīja.
"Ja nevēlaties, neejat."
"Pie velna!"
"Mēģina tikt no manis vaļā.
Kas par to, ka man ir tas.
Tas ir visiem.
Visai pasaulei.
Vispirms" viņš turpināja, it kā lasīdams lekciju, "uzmetas mazas pūtītes.
Tad izsitumi uz krūtīm.
Pēc tam nemana neko.
Visas savas cerības mēs liekam uz dzīvsudrabu."
"Vai salvarsanu," majors vienā mierā piebilda.
"Dzīvsudraba preparātu," Rinaldi sacīja.
Viņš jau runāja pacilātā tonī.
"Es zinu kaut ko daudz iedarbīgāku.
Mazais gan dabūs.
Tā ir avārija darba vietā.
Gluži vienkārši avārija darba vietā."
Dežurants ienesa saldo ēdienu un kafiju.
Saldajā bija rupjmaizes pudiņš ar biezu mērci.
Dežurants atnesa divas iedegtas sveces, katru uz savas apakštasītes, nopūta lampu un aiznesa.
Rinaldi bija apklusis.
Laikam beidzot norimies.
Mēs parunājām un pēc kafijas visi izgājām ārā priekštelpā.
"Tu gribēji aprunāties ar mācītāju.
Man jāiet uz pilsētu," Rinaldi sacīja.
"Ar labu nakti, mācītāj."
Rinaldi teica.
"Jā," es teicu.
"Nepaliec vēlu."
Viņš novaikstījās un izgāja pa durvīm.
Majors palika pie mums.
"Viņš ir ļoti noguris, pārpūlējies," viņš sacīja.
"Turklāt iedomājies, ka viņam ir sifiliss.
Es gan neticu, bet ej nu sazini.
Pats ārstējas.
Ar labu nakti!
Jūs izbrauksiet pirms ausmas, Enriko?"
"Jā."
viņš teica.
"Lai jums labi klājas!
Peduci jūs pamodinās un brauks līdzi."
"Ardievu, Signor Maggiore."
"Ardievu.
Runā, ka austrieši nākšot uzbrukumā, bet es neticu.
Cerēsim, ka tas nenotiks.
Katrā ziņā ne šeit.
Džino jums visu izstāstīs.
Telefons tagad darbojas."
"Regulāri zvanīšu."
"Lūdzu zvaniet gan!
Ar labu nakti!
Neļaujiet Rinaldi dzert tik daudz konjaka!"
"Pamēģināšu."
"Ar labu nakti, mācītāj!"
"Ar labu nakti, Signor Maggiore!"
Viņš iegāja savā kabinetā.
XXVI NODAĻA
Es piegāju pie durvīm un paskatījos ārā.
Lietus bija pārstājis, bet migla vēl nebija izklīdusi.
"Vai neuzkāpsim augšā?"
es vaicāju mācītājam.
"Tikai uz brītiņu."
"Iesim."
Mēs uzkāpām augšā un iegājām manā istabā.
Es atgūlos Rinaldi gultā.
Mācītājs apsēdās uz saliekamās gultas, ko dežurants bija man uzklājis.
Istabā bija tumšs.
"Nu," viņš sacīja, "kā jums īsti ir ap dūšu?"
"Labi.
Šovakar esmu noguris."
"Es arī esmu noguris.
Nezinu, kāpēc, bet tāda nojauta."
"Kā jūs to nojaušat?"
"Vai ievērojāt, kāds kļuvis jūsu majors?
Lēnprātīgs.
Tagad daudzi ir tādi."
"Arī es pats," sacīju.
"Vasara bija briesmīga," mācītājs teica.
Viņš tagad runāja ar lielāku pārliecību nekā pirms manas aizbraukšanas.
"Jūs nevarat ne iedomāties.
Kas pats to savām acīm nav redzējis, tas to nesaprot un nevar saprast."
Daudzi tikai šovasar nākuši pie sajēgas, kas īsti ir karš.
Virsnieki, par kuriem domāju, ka viņi nekad to nesajēgs, tagad beidzot sajēguši.
"Kas notiks?"
Es ar roku novilku pār segu.
"Nezinu, bet domāju, ka ilgi tā nevar turpināties."
"Kas notiks?"
"Pārtrauks karot."
"Kurš?"
"Abas puses."
"Cerēsim," es sacīju,
"Jūs neticat?"
"Es neticu, ka abas puses reizē pārtrauks karot."
"Protams, ne.
Tas būtu par daudz cerēts.
Bet, redzot, kas notiek ar cilvēkiem, es domāju, ka tā nevar turpināties."
"Kas šovasar uzvarēja?"
"Neviens."
"Austrieši uzvarēja," es teicu.
"Viņi apturēja itāliešus pie Sangabrielas.
Viņi ir uzvarējuši.
Viņi nepārtrauks karot."
"Ja viņiem tāds noskaņojums kā mums, tad pārtrauks.
Viņi taču uz savas ādas ir izjutuši to pašu."
"Tas, kurš gūst uzvaras, nepārtrauc karot."
"Jūs man atņemat pēdējo cerību."
"Es saku vienīgi to, ko domāju."
"Tātad jūs domājat, ka turpināsies vēl un vēl?
Nekas nemainīsies?"
"Nezinu.
Es tikai domāju, ka austrieši neapstāsies, ja reiz guvuši uzvaru.
Par kristiešiem mūs padarījusi sakāve."
"Arī austrieši ir kristieši, vienīgi bosnieši nav."
"Es nerunāju par kristietību.
Es domāju kristietības garu."
Viņš neteica neko.
"Mēs tagad esam lēnprātīgāki, tāpēc ka cietām sakāvi.
Kā būtu izturējies Kristus, ja Pēteris viņu Ģetzemānes dārza būtu izglābis?"
"Viņš būtu tāds pats."
"Diez vai," es sacīju.
Un jūtu" tas nav aiz kalniem.
"Kaut kas varbūt arī notiks," es teicu.
"Bet tas notiks vienīgi ar mums.
Ja viņiem būtu tāds noskaņojums kā mums, tad viss kārtībā.
Bet viņi ir mūs sakāvuši.
Viņiem noskaņojums citāds."
"Daudzi kareivji arvien bijuši tā noskaņoti.
Tas nav tikai tāpēc, ka viņi sakauti."
"Viņi bija sakauti jau pašā sākumā.
Viņi bija sakauti, kad viņus paņēma no fermām un sadzina armijā.
Tāpēc ka zemniekam ir sava gudrība, viņš jūtas sakauts jau pašā sākumā.
Dodiet viņam varu rokās, un jūs iepazīsiet viņa gudrību."
Viņš neteica neko.
Viņš domāja.
"Man pašam smagi ap sirdi," sacīju.
"Tāpēc es cenšos par to nedomāt.
Es cenšos nedomāt, bet, tiklīdz sāku runāt, pasaku to, kas zemapziņā kaut kur slēpjas."
"Es tā biju cerējis."
"Uz sakāvi?"
"Nē.
Uz kaut ko vairāk."
"Nekā vairāk taču nav.
Tikai uzvara.
Bet tas varbūt ir vēl ļaunāk."
"Es jau sen cerēju uz uzvaru."
"Es tāpat."
"Bet tagad pats nezinu."
"Kaut kas jau būs" vai nu uzvara, vai sakāve.
Lai gan varbūt tas būtu labāk."
"Kam jūs ticat?"
"Ka dabūšu izgulēties," es teicu.
Viņš piecēlās.
"Piedodiet, ka aizkavējos tik ilgi.
Bet man tā patīk parunāties ar jums."
"Ir tik labi atkal parunāt.
Par izgulēšanos es teicu tāpat vien, neko nedomādams."
Mēs piecēlāmies un tumsā paspiedām viens otram roku.
"Es tagad pārguļu trīssimt septītajā," viņš sacīja.
"Man rīt agri jābrauc uz posteņiem."
"Kad atgriezīsieties, es atnākšu."
"Tad kopā pastaigāsim un parunāsimies."
Es pavadīju viņu līdz durvīm.
"Nekāpiet zemē," viņš teica.
"Cik labi, ka esat atgriezies.
Viņš Uzlika roku man uz pleca.
"Nav nemaz tik slikti," es teicu.
"Ar labu nakti!"
"Ar labu nakti!
Ciào!"
Ciào!
XXVII NODAĻA
Pamodos, kad ienāca Rinaldi, bet viņš neko nebilda, un es atkal iemigu.
No rīta apģērbos un aizbraucu vēl tumsā.
Rinaldi nepamodās, kad gāju ārā.
Nekad agrāk nebiju bijis Bainsicā, un likās savādi braukt augšā pa nogāzi, kas atradusies austriešu rokās, netālu no tās vietas pie upes, kur mani ievainoja.
Kalnup veda stāvs, nesen ierīkots ceļš, un pa to brauca daudz smago mašīnu.
Tālāk ceļš kļuva nolaidens, un es miglā vēroju mežus un stāvos pakalnus.
Šie meži bija ieņemti ātri un nebija izpostīti.
Kur ceļu neaizsargāja pakalni, gar abām pusēm un tam pāri bija salikti pīteņi.
Ceļš beidzās nopostītā ciemā.
Pirmās līnijas bija tālāk.
Visapkārt izvietota artilērija.
Mājas bija stipri sagrautas, tomēr te valdīja kārtība un visur bija uzraksti.
Mēs sameklējām Džino, un viņš mūs uzcienāja ar kafiju, vēlāk abi apstaigājām posteņus, un es sastapu vairākus paziņas.
Džino teica, ka angļu sanitārās mašīnas braucot lejpus Bainsicas pie Ravnes.
Viņš bija sajūsmā par angļiem.
Pastāstīja, ka vēl šad tad šaudot, bet ievainoto neesot daudz.
Tagad, kad sākušies lieti, droši vien būšot daudz slimnieku.
Runājot, ka austrieši nākšot uzbrukumā, bet viņš tam neticot.
Arī mēs iešot uzbrukumā, bet vēl neesot piesūtīti papildspēki, tāpēc viņš domājot, ka nekā tāda ne būšot.
Ar pārtiku esot trūcīgi, un viņš būtu laimīgs, ja Gorīcijā varētu kārtīgi paēst.
Vai es zinot, kur viņu norīkošot?
Es teicu, ka nezinu, bet citas mašīnas atrodas Kaporeto.
Viņš cerot, ka varēšot braukt uz turieni.
Tā esot jauka vietiņa ar skaistu skatu uz augstajiem kalniem.
Džino bija jauks zēns un visiem patika.
Viņš teica "ja kaut kur esot bijusi īsta elle, tad pie Sangabrielas, un aiz Lomas arī gājis plāni.
Viņš stāstīja, ka austriešiem esot ļoti daudz artilērijas mežā gar Ternovas grēdu aiz mūsu pozīcijām un tur naktīs briesmīgi apšaudot ceļus.
Tā esot flotes lielgabalu baterija, un viņa nervi to vairs nevarot izturēt.
Es to pazīšot pēc šāviņu zemās trajektorijas.
Noskanot grāviens, un svilpoņa sākoties gandrīz tai pašā acumirklī.
Parasti Šaujot ar diviem lielgabaliem reizē, no viena un tūlīt no otra, un šķembas esot milzīgas.
Viņš man parādīja vienu izrobotu, vairāk nekā pēdu garu metāla gabalu.
Tas atgādināja babītu."
"Kas to būtu domājis, ka šiem lādiņiem tik liela iedarbība," Džino sacīja.
"Bet bailes gan iedzen.
Tāda skaņa, it kā tie lidotu tieši virsū.
Vispirms dzirdams grāviens, tad seko svilpiens un sprādziens.
Ko tas līdz, ka netiec ievainots, ja nomirsi aiz bailēm?"
Džino pastāstīja, ka mums pretī tagad stāvot horvāti un maģāri.
Mūsu karaspēka daļas vēl atrodoties uzbrukuma pozīcijās.
Te neesot telefona sakaru un neesot kur atkāpties, ja sāktos austriešu uzbrukums.
Labas aizsardzības pozīcijas varētu būt gar zemajiem kalniem, kas stiepjas no augstienes, bet nekas neesot darīts, lai tās sagatavotu aizsardzībai.
Ko es domājot par Bainsicu?
Biju gaidījis, ka te būs līdzenāks, izskatīsies vairāk pēc plato.
Nezināju, ka šeit tik izrobota apkārtne.
"Alto piano,26" Džino sacīja, "nevis piano27."
Mēs nokāpām pagrabā zem mājas, kurā viņš dzīvoja.
Es izteicu savas domas, ka tādu kalnu grēdu, kurai virsotnes līdzenas vai pat ar iedobēm, varētu vieglāk un būtu vairāk jēgas noturēt nekā nelielu kalnu virkni.
Es mēģināju pierādīt, ka iet uzbrukumā kalnos nemaz nav grūtāk kā līdzenumā.
"Atkarībā no tā, kādi kalni," viņš sacīja.
"Atcerieties Sangabrielu!"
"Jā," es teicu, "bet grūtības sākās lēzenajā virsotnē.
Pašu virsotni sasniedza samērā viegli."
"Ne jau tik viegli," viņš teica.
"Nu jā," es teicu, "bet tas ir atsevišķs gadījums, tāpēc ka tas bija drīzāk cietoksnis, nevis kalns.
Austrieši to bija nocietinājuši vairākus gadus."
Manuprāt, no taktikas viedokļa kalnus noturēt nav nekādas nozīmes, tāpēc ka pārāk viegli tiem var apiet apkārt.
Vajadzīga iespējami lielāka manevrēšanas spēja, un kalni to aizkavē.
Bez tam, šaujot uz leju, var būt pārlīdumi.
Ja flangu atvelk, labākie spēki paliek augstajos kalnos.
Es neticu kalnu karam.
Sacīju, ka esmu par to krietni daudz domājis.
Mēs esam uzrāpušies vienā kalnā, viņi ir uzrāpušies otrā, bet, ja kaut kas patiešām sākas, abiem jānāk lejā.
"Ko tad lai dara, ja robeža iet pa kalniem?"
"Vēl neesmu izstrādājis taktiku," teicu, un abi nosmējāmies.
"Taču senos laikos austrieši vienmēr ir sakauti četrstūrī ap Veronu," es sacīju.
"Vispirms tiem ļāva nonākt līdzenumā un tad tur sasita."
"Jā," es piekritu, "savā zemē tās nevar risināt tik zinātniski."
"Kā tad krievi izlika Napoleonam lamatas."
"Jā, bet viņiem plaša teritorija.
Ja jūs mēģinātu atkāpties, lai ievilinātu Napoleonu lamatās Itālijā, jums būtu jāatkāpjas līdz Brindizi."
"Drausmīga vieta," Džino teica.
"Vai esat tur kādreiz bijis?"
"Tikai caurbraucot."
"Es esmu patriots," Džino sacīja.
"Tomēr nespēju mīlēt Brindizi vai Taranto."
"Un Bainsicu jūs mīlat?"
es jautāju.
"Tās zeme ir svēta," viņš teica.
"Taču es vēlētos, kaut šai zemē varētu izaudzēt vairāk kartupeļu.
Jūs zināt, kad atnācām šurp, mēs atradām kartupeļu laukus, ko bija apstādījuši austrieši."
"Vai ar pārtiku tiešām tik grūti?"
"Pilnu vēderu pieēst jau nedabū, es gan esmu liels izēdājs, tomēr badā nenomiru.
Ēdiens ir puslīdz ciešams.
Pirmajās līnijās baro diezgan labi, bet tos pulkus, kas aizsardzības daļās, daudz sliktāk.
Kaut kas te nav kārtībā.
Pārtikas vajadzētu pietikt."
"Spekulanti iztirgo."
"Jā, bataljonus frontes līnijās apgādā, kā vien spēj, bet aizmugurē pavisam trūcīgi.
Te ir apēsti visi austriešu kartupeļi un kastaņi no kokiem.
Vajadzētu gan mūs labāk barot.
Mēs esam lieli izēdāji.
Pārtikas droši vien netrūkst.
Vai esat ievērojis, kādu iespaidu tas atstāj uz domāšanu?"
"Jā," es teicu.
"Tad nevar gaidīt uzvaru, tikai sakāvi."
"Nerunāsim par sakāvi.
Par to jau diezgan runāts.
Tas, kas notika šovasar, nevar palikt bez sekām."
Es klusēju.
Mani vienmēr mulsinājuši vārdi «svētums», «slava» un «upuri» un teiciens «nevar palikt bez sekām».
Mēs tos esam dzirdējuši, dažkārt stāvēdami lietū, kad saklausāmi vien atsevišķi skaļāk izkliegti vārdi; jau sen šos vārdus esam lasījuši uzsaukumos, ko afišu izlīmētāji klāj tieši virsū citiem tādiem pašiem uzsaukumiem, bet es neesmu redzējis nekā svēta, un vārds «slava» ir bijis tikai tukša skaņa, un upuri lika atcerēties Čikāgas lopkautuves, "lielgabalgaļa gan derēja vienīgi aprakšanai.
Bija daudz tādu vārdu, kuros riebās klausīties, tā ka galu galā tikai vietu nosaukumiem vēl bija laba skaņa.
To saglabājuši daži skaitļi un daži datumi, tie un vietu nosaukumi bija vienīgie vārdi, kam vēl kāda jēga.
Abstraktie vārdi, kā «slava», «gods», «drosme» vai «svētums» skanēja piedauzīgi līdzās konkrētiem ciemu nosaukumiem, ceļu numuriem, upju nosaukumiem, datumiem un bataljonu numuriem.
Džino bija patriots, viņš dažreiz pateica kaut ko tādu, kas mūs atsvešināja, un tomēr viņš bija lāga zēns, un es sapratu, kāpēc viņš ir patriots.
Viņš tāds bija kopš dzimšanas.
Džino tagad sēdēja mašīnā blakus Peduci un brauca uz Gorīciju."
Visu dienu plosījās vētra.
Vējš sadzina lietu, un malu malās bija ūdens un dubļi.
Sagrauto māju apmetums izskatījās pelēks un slapjš.
Lietus pārstāja tikai pašā pievakarē, un no mūsu otrā posteņa es redzēju kailo, slapjo, rudenīgo zemi un mākoņus virs kalnu galotnēm, un pāri ceļam pārjumtos salmu pīteņus, no kuriem pilēja ūdens.
Saule pirms rietēšanas vēl reizi izlīda no mākoņiem un apspīdēja kailos kokus viņpus kalnu grēdas.
Tur mežā bija daudz austriešu lielgabalu, bet tikai daži šāva.
Es vēroju pēkšņos, apaļos dūmu kamolus, kas, šrapneļiem sprāgstot, cēlās debesīs pāri sagrautajai lauku mājai netālu no frontes līnijas; tie bija pūkaini kamoli ar bāli dzeltenu gaišumu vidū.
Vispirms zibsnis, tad rībiens "un aizveļas dūmu kamols, kas pamazām izstiepjas un izgaist vējā.
Daudz šrapneļu čaulu mētājās gruvešos un uz ceļa blakus sagrautajai mājai, kur atradās postenis, bet šopēcpusdien posteni neapšaudīja.
Mēs piekrāvām divas mašīnas un braucām projām pa ceļu, kas bija maskēts ar slapjiem pīteņiem, un rieta saules stari spraucās cauri pinuma spraugām.
Iekams izbraucām uz atklāta ceļa aiz pakalna, saule jau bija norietējusi.
Tālāk braucam pa atklātu ceļu, un, kad aiz pagrieziena ienirām četrstūrainajā pīteņu tunelī, jau atkal sāka līt."
Naktī sacēlās vējš, un trijos no rīta, kad lietus gāza kā ar spaiņiem, sākās bombardēšana, un horvāti pa kalnu pļavām un koku puduriem tuvojās mūsu pozīcijām.
Tie cīnījās tumsā un lietū, un tos atsvieda atpakaļ baiļu pārņemtie vīri no otrās līnijas.
Sākās spēcīga artilērijas apšaude, un lietū lidoja raķetes, un visgarām frontei nenorima ložmetēju un šauteņu uguns.
Horvāti vairs nerādījās, un kļuva klusāks, un cauri vēja brāzmām un lietus gāzieniem mēs saklausījām lielgabalu dārdus tālu ziemeļos.
Medpunktā ieradās ievainotie, dažus nesa ar nestuvēm, citi vilkās paši, citus stiepa uz muguras tie, kas atgriezās no kaujas lauka.
Visi bija izmirkuši līdz ādai un pārbijušies.
Smagi ievainotos, kurus iznesa no sanitārā punkta pagraba, mēs novietojām divās mašīnās, un, kad cieši aizcirtu otras mašīnas durvis, jutu, ka man sejā vairs nesitas lietus, bet sniegs.
Tas biezām pikām krita kopā ar lietu.
Rītausmā vējš vēl pūta, bet snigt vairs nesniga.
Sniegs uz mitrās zemes bija izkusis, un atkal sāka līt.
Tikko svīda gaisma, austrieši uzbruka no jauna, bet bez panākumiem.
Mēs gaidījām uzbrukumu augu dienu, taču viss palika mierīgi, kamēr norietēja saule.
Bombardēšana sākās dienvidos aiz mežainās grēdas, kur bija sakoncentrēta austriešu artilērija.
Mēs gaidījām apšaudi, bet nesagaidījām.
Pamazām satumsa.
Mūsu lielgabali stāvēja uz lauka aiz ciema, un to šāviņu svilpoņa it kā nomierināja,
Mēs dabūjām zināt, ka uzbrukums dienvidos bijis nesekmīgs.
Šonakt austrieši nebija nākuši uzbrukumā, toties uzzinājām, ka tie izlauzušies ziemeļos.
Naktī pienāca pavēle, ka mums jāsagatavojas atkāpties.
Man postenī to pateica kapteinis.
Viņš tādu pavēli esot saņēmis no brigādes štāba.
Pēc brīža viņš aizgāja piezvanīt pa telefonu un atgriezies teica, ka tas bijis pārpratums.
Štābam dota pavēle, ka frontes līnija pie Bainsicas jānotur, lai notiktu kas notikdams.
Es jautāju par pārrāvumu, un viņš teica, esot štābā dzirdējis, it kā austrieši pārrāvuši divdesmit septītā korpusa aizstāvēto fronti pie Kaporeto.
Ziemeļos esot visu dienu turpinājušās niknas kaujas.
"Ja tie nelieši austriešus izlaidīs cauri, mēs būsim ķezā," viņš sacīja.
"Tie bijuši vācieši, kas uzbrukuši," sacīja kāds sanitārais virsnieks.
Vārds «vācieši» iedvesa bailes.
Mēs negribējām ielaisties ar vāciešiem nekādās darīšanās,
"Tur ir piecpadsmit vācu divīzijas," sanitārais virsnieks teica.
"Viņi ir izlauzušies un mūs nogriezīs."
"Brigādes štābā teica, ka te fronte jānotur.
Pārrāvums neesot nopietns, un mēs noturēšot frontes līniju no Monte Madžore šķērsām pāri kalniem."
"No kurienes tādas ziņas nāk?"
"No divīzijas štāba."
"No divīzijas štāba nāca pavēle atkāpties."
"Mēs esam pakļauti armijas štābam," es sacīju.
"Bet te es esmu pakļauts jums.
Protams, ja jūs man pavēlat braukt, es braukšu.
Tikai pavēlēm jābūt noteiktām."
"Mums pavēlēts palikt te.
Jūs nogādāsiet ievainotos uz sadales punktu."
"Dažreiz mēs no sadales punktiem tos nogādājam arī uz lauka hospitāļiem," es teicu.
"Sakiet man" es nekad neesmu redzējis atkāpšanos "kā atkāpšanās gadījumā iespējams evakuēt visus ievainotos?"
"Tas nav iespējams.
Paņem tik daudz, cik var, un pārējos atstāj."
"Kas man tagad būs jāved?"
"Hospitāļa iekārta."
"Skaidrs."
Nākamajā naktī sākās atkāpšanās.
Uzzinājām, ka vācieši un austrieši izlauzušies ziemeļos un pa kalnu aizām tuvojas Čividalei un Udinei.
Atkāpšanās notika organizēti, lietū un drūmā klusumā.
Naktī, lēni virzīdamies pa pārblīvēto ceļu, lietum līstot, braucām garām karaspēka vienībām, lielgabaliem, ratiem, kurus vilka zirgi, mūļiem, smagajām mašīnām "visi virzījās projām no frontes.
Nekārtības nebija vairāk, kā ejot uz priekšu."
Tajā naktī mēs palīdzējām evakuēt lauka hospitāļus, kas atradās mazāk izpostītos augstienes ciemos, nogādājām ievainotos Plavā, bet otrā dienā no rīta līdz vakaram braukājām pa lietu, vezdami laukā Plavas hospitāļus un sadales punktu.
Lietus lija nepārtraukti, un Bainsicas armija oktobra lietū devās lejā no augstienes un šķērsoja upi tai vietā, kur šī gada pavasarī bija izcīnītas lielās uzvaras.
Gorīcijā nokļuvām nākamajā dienā ap pusdienu.
Lietus bija pārstājis, un pilsēta likās gandrīz tukša.
Braucot pa ielu, ieraudzījām, kā smagajā mašīnā sēdina iekšā meičas no kareivju atklātā nama.
Tur bija septiņas meičas, visām cepures galvā, mēteļi mugurā un nelielas somas rokās.
Divas raudāja.
Viena mums uzsmaidīja un izbāza mēli, un šaudīja to uz visām pusēm.
Viņai bija biezas, sārtas lūpas un melnas acis.
Es apturēju mašīnu un gāju aprunāties ar pašu matronu.
Tā teica, ka meičas no virsnieku nama esot aizvestas šorīt agri.
Pajautāju, uz kurieni.
Viņa teica, ka uz Koneljano.
Mašīna sakustējās.
Meiča ar biezajām lūpām atkal parādīja mums mēli.
Matrona māja ar roku.
Abas meičas joprojām raudāja.
Pārējās ziņkārīgi skatījās apkārt.
Es iekāpu atpakaļ mūsu mašīnā.
"Mums vajadzētu braukt kopā ar viņām," Bonello teica.
"Tas tik būtu jautrs brauciens."
"Brauciens jau tāpat būs jautrs."
"Dabūsim velnu redzēt."
"To jau arī gribēju teikt," es sacīju.
Mēs iegriezāmies alejā, kas veda uz villu.
"Man gribētos būt klāt, kad šie bumbulīši uzsāks savu darbošanos."
"Tu domā" viņas to darīs?
"Noteikti.
Kurš gan otrajā armijā nepazīst šo matronu."
Mēs apstājāmies pie villas.
"Viņu iesaukuši par klostera priekšnieci," Bonello stāstīja.
"Meičas gan jaunas, bet viņu pašu pazīst malu malās.
Laikam atgādātas šurp īsi pirms atkāpšanās."
"Es jau arī saku" būs ko turēt.
Man gribētos papriecāties tāpat bez maksas.
Tanī mājā tomēr briesmīgi plēš.
Valdība mūs pamatīgi apšmauc.
"Aizvediet mašīnu, lai mehāniķi kārtīgi apskata, es sacīju."
Apmainiet eļļu un pārbaudiet diferenciāli.
Iepildiet degvielu un ejiet mazliet nosnausties.
"Klausos, Signor Tenente."
Villa stāvēja tukša.
Rinaldi bija aizbraucis līdzi hospitālim.
Majors aizvedis personālu štāba mašīnā.
Uz loga man atstāta zīmīte, lai es paņemot vestibilā sakrauto inventāru un braucot uz Pordenoni.
Mehāniķi jau bija projām.
Es atgriezos garāžā.
Piebrauca vēl divas mašīnas, un no tām izkāpa šoferi.
Atkal sāka līt.
"Man šausmīgi nāk miegs, ceļā no Plavas trīsreiz iesnaudos," Piani sacīja.
"Ko mēs darīsim, Tenente?"
"Nē, kādas trīs stundas nosnaudīsim."
"Kā ar jūsu mašīnu, Aimo?"
es jautāju.
"Pilnā kārtībā."
"Dodiet šurp kombinezonu, es palīdzēšu."
"Nevajag, Tenente," Aimo sacīja.
"Nav vairs daudz atlicis.
Ejiet sakravāt savas mantas!"
"Viss jau sakravāts," es teicu.
"Iešu Iznest tos krāmus, kas mums te atstāti.
Piebrauciet mašīnas, tikko būsiet kārtībā!"
Šoferi piebrauca mašīnas villas priekšā, un mēs salādējām tajās vestibilā atstāto hospitāļa inventāru.
Kad viss bija salikts, mašīnas pabrauca cita aiz citas uz ceļa zem pilošajiem kokiem.
Mēs iegājām iekšā.
"Iekuriniet virtuvē uguni un izžāvējiet drēbes!"
"Man gribas gulēt."
"Es likšos majora gultā," Bonello teica.
"Likšos un pampšu turpat, kur vecais."
"Man vienalga, kur nokrist," Piani sacīja.
"Te ir divas gultas."
Es atvēru durvis.
"Nekad nebiju kāju spēris šai istabā," Bonello teica.
"Vecā ūpja miga," Piani teica.
"Jūs abi guliet te," sacīju.
"Es pamodināšu."
"Austrieši mūs pamodinās, ja jūs aizgulēsieties, Tenente," Bonello noteica.
"Neaizgulēšos.
Kur ir Aimo?"
es teicu.
"Es tūlīt aizmigšu," Piani sacīja.
"Visu dienu svēru tabaku.
Acis līp ciet."
"Velc nost zābakus," Bonello teica.
"Tā taču ir vecā ūpja gulta."
"Tāds ūpis man bijis nebijis."
Piani atlaidās gultā, izstiepa kājas ar visiem dubļainajiem zābakiem un palika rokas zem galvas.
Es gāju uz virtuvi.
Aimo bija iekurinājis plīti un uzlicis katlu ar ūdeni.
"Es nolēmu uztaisīt pasta asciutta," viņš sacīja.
"Gribēsies ēst, kad pamodīsimies."
"Jums, Bartolomeo, nenāk miegs?"
"Ne visai.
Kad ūdens uzvārīsies, es iešu.
Uguns pati izdzisīs."
"Makaroni ir labāki," viņš atteica.
Jūs gan liecieties slīpi, Tenente!"
"Majora istabā ir gulta."
"Jūs gulēsiet tajā."
"Nē, es iešu augšā savā vecajā istabā.
Vai negribas iedzert, Bartolomeo?"
"Kad brauksim ārā, Tenente.
Tagad man no tā nebūs nekāda labuma."
"Ja pamostaties pēc trim stundām un es vēl nekustos, tad celiet mani augšā!"
"Man, Tenente, nav pulksteņa."
"Majora istabā ir sienas pulkstenis."
Ārā lija lietus.
Es piegāju pie loga un palūkojos laukā.
Metās jau tumsa, tomēr saskatīju trīs mašīnas citu aiz citas zem kokiem.
Koki bija slapji.
Bija auksts un lietus lāses sastingušas zaros.
Es piegāju pie Rinaldi gultas un atgūlos, un ļāvos miegam.
Pirms izbraukšanas mēs virtuvē paēdām.
Aimo cēla galdā bļodu ar spageti, sīpoliem un gaļas konserviem.
Mēs sasēdāmies apkārt galdam un izdzērām divas pudeles vīna, kas bija palicis villas pagrabā.
Ārā bija tumšs un vēl lija.
Piani sēdēja pie galda pavisam samiegojies.
"Man atkāpšanās patīk labāk nekā uzbrukums," Bonello sacīja.
"Atkāpjoties mēs dzeram barberu."
"Patlaban to dzeram.
Rīt varbūt dzersim lietus ūdeni," Aimo noteica.
"Rīt būsim Udinē.
Dzersim šampanieti.
Tur taču dzīvo aizmugures žurkas.
Atmosties, Piani!
Rīt Udinē dzersim šampanieti!"
"Es neguļu," Piani sacīja.
Viņš uzlika uz šķīvja spageti un gaļu.
"Vai tu, Barto, nevari pameklēt tomātu mērci?"
"Tādas te nav," Aimo teica.
"Udinē dzersim šampanieti," Bonello teica.
Viņš ielēja glāzē dzirkstošo sarkano barberu.
"Ka tik mums ceļā uz Udini neiznāk sadzerties..." Piani noteica.
"Jūs, Tenente, kārtīgi paēdāt?"
Aimo jautāja.
"Pilnu vēderu.
Pasniedziet man pudeli, Bartolomeo!"
"Katram varu dot pa pudelei līdzi mašīnā," Aimo teica.
"Vai kaut cik dabūjāt pagulēt?"
"Man daudz nevajag.
Mazliet nosnaudu."
"Rīt mēs gulēsim paša karaļa gultā," Bonello teica.
Viņš jutās ļoti možs.
"Rīt var iznākt pavisam draņķīga gulēšana," Piani noteica.
"Es gulēšu ar pašu karalieni," Bonello teica.
Viņš paskatījās uz mani "kā es uzņemšu tādu joku."
"Tu gulēsi ar ..." Piani miegaini noteica.
"Tā ir valsts nodevība, Tenente!"
"Vai tad ne?"
es teicu.
"Nieku vien iedzēris, bet jau ālējas."
Ārā stipri lija.
Es paskatījos pulkstenī.
Pusdesmit.
"Laiks ripot," sacīju un piecēlos.
"Kas jums sēdīsies blakus, Tenente?"
Bonello jautāja.
"Aimo.
Tad jūs.
Tad Piani.
Mēs brauksim pa ceļu, kas ved uz Kormonsu."
"Ka tikai neiemiegu," Piani teica.
Tad ar Bonello.
Tad ar Aimo."
"Tā būs visdrošāk," Piani sacīja.
"Jo man tik briesmīgi nāk miegs."
"Nē.
Braukt es varu, ja zinu, ka mani kāds pamodinās, tiklīdz acis kritīs ciet."
"Es jūs pamodināšu.
Nodzēsiet gaismu, Barto."
"Var arī atstāt degam," Bonello sacīja.
"Mēs te vairs neatgriezīsimies."
"Manā istabā ir neliela aizslēdzama ceļasoma," es atteicu.
"Vai jūs, Piani, to nenonestu?"
"Mēs paņemsim," Piani teica.
"Iesim, Aldo!"
Un abi ar Bonello iegāja priekšnamā.
Es dzirdēju, kā viņi uzkāpj augšā.
"Jauka vieta," sacīja Bartolomeo Aimo.
Viņš ielika savā mugursomā divas pudeles vīna un pusrituli siera.
"Nekur nebūs tik jauki.
Līdz kurienei mēs atkāpjamies, Tenente?"
"Stāsta, ka aiz Taljamento.
Hospitālis un nodaļa būšot Pordenonē."
"Šī pilsēta man patīk labāk nekā Pordenone."
"Neesmu tur dzīvojis," es sacīju.
"Tikai cauri braucis."
"Nekā sevišķa tur nav," Aimo noteica.
XXVIII NODAĻA
Kad mēs braucām ārā no pilsētas, lietū un tumsā tā bija tukša, tikai pa galveno ielu soļoja karaspēka kolonnas un aiz tām vilka lielgabalus.
Arī smagās mašīnas un rati no citām ielām nogriezās galvenajā.
Kad, atstājuši aiz muguras ādmiņu darbnīcas, izkļuvām uz galvenā ceļa, pa to platā kolonnā lēni virzījās karaspēks, automašīnas, rati un lielgabali.
Lietū mēs kustējāmies uz priekšu lēni, tomēr neatlaidīgi, mūsu mašīnas radiators gandrīz vai pieskārās kādas smagās mašīnas pakaļgalam; šī mašīna bija augstu piekrauta un krava apsegta ar slapju brezentu.
Pēkšņi smagā mašīna apstājās.
Bija apstājusies visa kolonna.
Drīz tā sakustējās, un mēs pabraucām gabaliņu un atkal apstājāmies.
Es izkāpu un devos uz priekšu, spraukdamies starp smagajām mašīnām un ratiem, un slapjajiem zirgu kakliem.
Sastrēgums bija radies kaut kur tālāk.
Nogriezos no ceļa, pa laipu pārgāju pāri grāvim un soļoju pa lauka malu otrpus grāvja.
Pagāju dažus soļus sānis, un nu bija pārredzama visa iestigusī kolonna, kas stāvēja lietū zem kokiem.
Tā nogāju kādu jūdzi.
Kolonna nekustējās, lai gan aiz braucamajiem ratiem karaspēks pamazām virzījās uz priekšu.
Es devos atpakaļ pie mūsu mašīnas.
Varbūt ceļš aizsprostots līdz pašai Udinei.
Piani bija aizmidzis pie stūres.
Es iekāpu, nosēdos viņam līdzās un arī iesnaudos.
Pēc dažām stundām izdzirdēju, ka smagai mašīnai mums priekšā nokauc ātrumu kārba.
Pamodināju Piani, un mēs sākām kustēt; nobraucām dažus jardus, pastāvējām, tad braucām atkal.
Joprojām lija.
Kolonna atkal tumsā iestrēdza un nekustēja ne no vietas.
Es izkāpu un gāju paskatīties, ko dara Aimo un Bonello.
Bonello mašīnā sēdēja divi sapieru daļas seržanti.
Kad pienācu, tie izslējās un sastinga.
"Viņi palikuši labot kādu tiltu," Bonello teica.
"Nevarot atrast savu vienību, un es teicu, lai kāpj vien iekšā."
"Mūsu leitnants ir amerikānis," Bonello teica.
"Viņš katru uzņems."
Viens no seržantiem pasmaidīja.
Otrs jautāja Bonello, vai es esot itālietis no Ziemeļamerikas vai no Dienvidamerikas.
"Viņš nav itālietis.
Viņš ir Ziemeļamerikas anglis."
Seržanti gan pieklājīgi noklausījās, bet nenoticēja.
Es atstāju viņus un devos atpakaļ pie Aimo.
Viņam blakus bija iesēdušās divas meitenes, un viņš pats, atzvilis sēdekļa stūrī, smēķēja.
"Barto, Barto," es noteicu.
Viņš smējās.
"Es nekā nesaprotu.
Ei!"
Viņš uzlika roku vienai uz gurna un draudzīgi to paspieda.
Meitene ciešāk savilka lakatu un atgrūda viņa roku.
"Ei!"
viņš uzsauca.
"Pasakiet leitnantam savus vārdus un pastāstiet, ko jūs te darāt!"
Viena no meitenēm nikni pavērās manī.
Otra ne acu nepacēla.
Tā, kura uz mani paskatījās, kaut ko sacīja dialektā, bet es nesapratu ne vārda.
Viņa bija apaļīga un melnīgsnēja, un viņai varēja būt tā ap sešpadsmit.
"Sorella?28" es jautāju, rādīdams uz otru.
Viņa pamāja ar galvu un smaidīja.
"Nu, nu," es noteicu un papliķēju viņai pa celi.
Jutu, ka meitene atrāvās, tiklīdz es viņai pieskāros.
Bet māsa ne reizi nepacēla acu.
Tā izskatījās kādu gadu jaunāka.
Aimo uzlika roku lielākajai māsai uz gurna, bet viņa to atgrūda.
Aimo sāka smieties.
"Labs cilvēks," viņš rādīja uz sevi.
"Labs cilvēks," viņš rādīja uz mani.
"Nevajag baidīties!"
Meitene dusmīgi paskatījās.
Kā divi meža zvērēni.
"Kāpēc viņa sēžas man blakus, ja es viņai nepatīku?"
Aimo jautāja.
"Pašas iekāpa mašīnā, tiklīdz es pametu ar pirkstu."
Viņš pagriezās pret meiteni.
"Nebaidies!
Jūs neviens ne..." Viņš pateica rupju vārdu.
"Mašīna pilna ar cilvēkiem," Aimo teica.
Tad, nekustīgi sēdēdama un raudzīdamās uz Aimo, viņa sāka raudāt.
Es redzēju, kā noraustās viņas lūpas un pa apaļajiem vaigiem norit asara.
Māsa, acu nepaceldama, paņēma viņas roku, un tā abas sēdēja blakus.
Vecākā, kas pirmīt bija saniknota, iešņukstējās.
"Laikam pamatīgi nobiedēju," Aimo teica.
"Nemaz negribēju."
Bartolomeo izņēma no savas mugursomas sieru un nogrieza divas šķēles.
"Nevajag pinkšķēt."
Lielā māsa vēl pa brīdim iešņukstējās.
"Gan nomierināsies," Aimo sacīja.
Viņam ienāca kaut kas prātā.
"Vēl esi meitēns?"
viņš jautāja blakussēdētājai.
Tā sparīgi pamāja ar galvu.
"Viņa arī meitēns?"
Aimo rādīja uz māsu.
Abas pamāja ar galvu, un lielā māsa pasacīja kaut ko dialektā.
"Nu labi," Bartolomeo noteica.
"Nu labi."
Abas kļuva tādas kā drošākas.
Es atstāju viņas Aimo gādībā, kurš sēdēja, ērti iekārtojies stūrī, un devos atpakaļ uz Piani mašīnu.
Ratu kolonna nekustējās, bet karaspēks visu laiku gāja uz priekšu.
Vēl arvien stipri lija, un es iedomājos, varbūt kolonna apstājusies tāpēc, ka mašīnām kaut kur samirkusi instalācija.
Vairāk gan ticams, ka zirgi vai cilvēki ceļā aizmiguši.
Pilsētās tāpat var rasties satiksmes sastrēgumi, kaut arī visi nomodā.
Te bija pajūgi reizē ar autotransportu.
Tāda kombinācija nekur neder.
Un vēl zemnieku rati pa vidu.
Barto mašīnā sēž divas jaukas meitenes.
Atkāpšanās jūklis nav īstā vieta nevainīgām meitenēm.
Divas nevainīgas meitenes.
Laikam ļoti reliģiozas.
Ja nebūtu kara, mēs visi droši vien gulētu gultā.
Visi kauli stīvi.
Ketrina tagad guļ gultā starp diviem palagiem, viens apakšā, otrs virsū.
Uz kuriem sāniem viņa guļ?
Varbūt vēl nomodā.
Varbūt viņa guļ un domā par mani.
Pūti, pūti, rieteni!
Jā, vējš pūta, bet nesmidzināja sīks lietutiņš, melns mākonis gāzās lejā.
Un tā cauru nakti.
Tu zināji, ka gāzīsies melns mākonis.
Paskaties, kā līst.
Kaut lietus mākonis atnestu man mīļo Ketrinu!
Vējš, atpūt viņu šurp pie manis!
Jā, arī mēs iekritām.
Un kurš gan neiekrīt, un sīkais lietutiņš neko neapslāpēs.
Ja neērta gulēšana, mīļā, pagriezies uz otriem sāniem.
Es tev došu nodzerties vēsu ūdeni.
Drīz atausīs rīts, un tad būs vieglāk.
Man skumji, ka viņš tev sagādā tādas neērtības.
Pamēģini iemigt, mīļā."
Es visu laiku biju aizmigusi, viņa sacīja.
Tu runāji pa miegam.
Vai tev kas kait?
Tu patiešām esi te?
Kur gan citur.
Es neiešu projām.
Tam nav nekādas nozīmes.
Tu esi tik mīļa un laba.
Tu neiesi šonakt projām?
Ne soli projām neiešu.
Un nākšu, kad tu ilgosies.
"Beidzot reiz kustam."
"Biju iesnaudies," es sacīju.
Paskatījos pulkstenī.
Pulkstenis rādīja trīs no rīta.
Es pasniedzos aiz sēdekļa un izvilku pudeli barberas.
"Jūs pa miegam runājāt," Piani teica.
"Sapņoju angliski," es teicu.
Lietus bija pierimis, un mēs virzījāmies tālāk.
Pirms ausmas atkal iestrēdzām, un, kad kļuva gaišs, izrādījās, ka atrodamies uz neliela pakalna, un es ieraudzīju tālu aizstiepjamies atkāpšanās ceļu, uz kura braucamie stāvēja, tikai kājnieku kolonna kumuroja uz priekšu.
Mēs atkal sakustējāmies, un, dienas gaismā redzēdams, cik daudz esam pavirzījušies, sapratu, ka mums jānogriežas no galvenā ceļa un jābrauc taisni pāri laukiem, ja ceram kādreiz nokļūt Udinē.
Pa nakti kolonnai no sānceļiem bija pievienojušies daudz zemnieku ratu ar visu iedzīvi: starp matračiem slējās spoguļi, un pie ratiem bija piesieti grozi ar cāļiem un pīlēm.
Ratos, kas brauca mums pa priekšu, lietū mirka šujmašīna.
Zemnieki glāba pašu vērtīgāko.
Dažos ratos sievietes sēdēja satuntulējušās, lai nesalītu, citas soļoja blakus ratiem, turēdamās pēc iespējas tuvāk.
Kolonnā bija iejukuši arī suņi, tie skrēja līdzi pa ratu apakšu.
Ceļš bija vienos dubļos, grāvji gar ceļa malu līdz augšai pilni ar ūdeni, un lauki aiz koku rindām abpus ceļa izskatījās pārāk piemirkuši un staigni, lai mēģinātu braukt tiem pāri.
Es izkāpu no mašīnas un pagāju gabaliņu uz priekšu, meklēdams vietu, kur varētu nogriezties sānis, lai izbrauktu taisnāk.
Es zināju, ka te ir daudz sānceļu, bet negribējās izvēlēties tādu, kas aizvestu sazin kur.
Nevarēju tos visus atcerēties, tāpēc ka mēs vienmēr pa šoseju bijām ātri pabraukuši tiem garām un tie visi izskatījās līdzīgi.
Tagad sapratu, ka mums būs vien jābrauc pa kādu no tiem, ja gribam tikt pilsētā.
Neviens nezināja, kur atrodas austrieši un kāds ir stāvoklis, bet es biju pārliecināts "ja lietus pārstās un lidmašīnas sāks kolonnu apšaudīt, tad beigas būs.
Vajadzēja tikai dažiem šoferiem atstāt mašīnas vai nokrist kādam zirgam, lai kustība uz ceļa apstātos pavisam."
Lietus vairs nelija tik stipri, un man šķita, ka sāk skaidroties.
Es devos uz priekšu gar ceļa malu un, kad ieraudzīju uz ziemeļiem pāri tīrumiem stiepjamies nelielu sānceļu ar dzīvžogu gar abām pusēm, nolēmu, ka tepat jānogriežas, un steidzu atpakaļ pie mašīnām.
Es pateicu Piani, kur nogriezties, un aizskrēju arī pie Bonello un Aimo.
"Ja ceļš nebūs pareizais, varēsim griezt apkārt un atkal pievienoties kolonnai," es sacīju.
"Ko darīt ar šitiem?"
Bonello iejautājās.
Seržanti vēl sēdēja turpat.
Tie bija apauguši ar bārdas rugājiem, tomēr izskatījās kareivīgi šai agrajā rīta stundā.
"Noderēs, ja vajadzēs pastumt mašīnu," es sacīju.
Aizgāju pie Aimo un teicu, ka gribam mēģināt laist taisni.
"Ko iesākt ar šķīstajām jaunavām?"
Aimo ieprasījās.
Abas meitenes bija iemigušas.
"No viņām būs maz labuma," es sacīju.
"Vajadzētu vest līdzi kādu, kas varētu pastumt mašīnu."
"Lai brauc vien," Aimo noteica.
"Mašīnā vietas pietiek."
"Labi, ja jūs tā gribat," es teicu.
"Uzņemiet palīgos kādu, kam platāka mugura."
"Bersaljeru," Aimo pasmaidīja.
"Tiem visplatākās muguras.
Tās viņiem tiek mērītas.
Kā jūtaties, Tenente?"
"Labi.
Un jūs?"
"Labi.
Tikai ēst briesmīgi gribas."
"Kaut kur pa ceļam varbūt apstāsimies un paēdīsim."
"Kā ar jūsu kāju, Tenente?"
"Labi," es sacīju.
Stāvēdams uz pakāpšļa un lūkodamies uz priekšu, redzēju, ka Piani mašīna iegriezās šaurajā sānceļā un sāka braukt pa to, reizēm pavīdēdama starp dzīvžoga kailajiem zariem.
Bonello nogriezās viņam pa pēdām, tad arī Aimo, un mēs braucām pa šauro, iežogoto ceļu līdzi abām pirmajām sanitārajām mašīnām.
Ceļš aizveda uz lauku mājām.
Panācām Piani un Bonello, kad viņi jau bija apstājušies pagalmā.
Dzīvojamā māja bija zema un gara, un virs durvīm pa režģiem vijās vīnstīgas.
Pagalmā bija aka, un Piani jau smēla ūdeni, ko ieliet radiatorā.
Visu laiku braucot ar nelielu ātrumu, radiators bija izvārījies tukšs.
Māja likās pamesta.
Es paskatījos atpakaļ uz ceļu; māja bija nelielā uzkalnā, un mēs varējām visu labi pārredzēt; ceļu, dzīvžogus, tīrumus un koku rindu gar galveno ceļu, pa kuru notika atkāpšanās.
Abi seržanti gāja pārlūkot māju.
Meitenes bija pamodušās un ziņkārīgi vēroja pagalmu, aku un abas lielās sanitārās mašīnas mājas priekšā, un trīs šoferus pie akas.
Viens no seržantiem iznāca ar pulksteni rokā.
Viņš paskatījās uz mani, iegāja mājā un iznāca bez pulksteņa,
"Kur jūsu biedrs?"
es jautāju.
"Aizgāja uz ateju."
Viņš iekāpa mašīnā.
Baidījās, ka viņu neatstājam te.
"Kā tad ar brokastīm, Tenente?"
Bonello ieprasījās.
"Derētu iekost.
Uz ātru roku."
"Tu domā, ka ceļš, kas iet lejup uz otru pusi, kaut kur aizvedīs?"
"Noteikti."
"Tad viss kārtībā.
Paēdīsim!"
Piani un Bonello iegāja mājā.
Viņš pastiepa roku, lai palīdzētu tām izkāpt.
Lielā māsa papurināja galvu.
Meitenes negribēja iet iekšā pamestā mājā.
Abas skatījās, kur mēs paliekam.
"Ir gan tiepšas," Aimo noteica.
Mēs visi kopā iegājām mājā.
Tā bija liela un tumša, un bija tāda sajūta, ka te neviena nav.
Bonello un Piani rosījās pa virtuvi.
"No ēdamā nekā prātīga nav," Piani teica.
"Viss pa tīro."
"Bonello uz masīvā virtuves galda grieza lielu, baltu siera rituli."
"Kur tad sieru rāvāt?"
"Pagrabā.
Piani atrada arī vīnu un ābolus."
"Sanāks lepnas brokastis."
Piani izvilka koka korķi no lielas pudeles salmu pinumā.
Viņš pagāza pudeli un pielēja pilnu vara kastroli.
"Barto, meklē biķerus!"
Ienāca abi seržanti.
"Vajadzētu braukt," viens no viņiem sacīja, ēzdams sieru un uzdzerdams vīnu no kausa.
"Gan jau brauksim.
Nav ko triekties," Bonello noteica.
"Kad karavīram vēders pilns, tad arī kājas veiklas," es teicu.
"Ko?"
seržants pārjautāja.
"Jāpaēd taču."
"Jā.
Bet laiks ir dārgs."
"Šie izdzimteņi laikam jau pierijušies," Piani sacīja.
Seržanti paskatījās uz viņu.
Tie mūs visus ienīda.
"Vai jūs ceļu zināt?"
viens man noprasīja.
"Nē," es atteicu.
Abi saskatījās.
"Labāk sāksim kustēt," pirmais sacīja.
"Tūliņ jau arī kustēsim," es atbildēju.
Izmetu vēl vienu biķeri sarkanā vīna.
es teicu un gāju ārā.
Bonello stiepa lielu krūku ar vīnu.
"Pārāk smaga, nevarēs aizvest," sacīju.
Viņš žēli noskatījās uz krūku.
"Jums laikam taisnība," viņš teica.
"Dodiet, es pieliešu blašķes."
Viņš pielēja blašķes, un daļa vīna izšļāca uz pagalma akmeņiem.
Tad paņēma lielo krūku un nolika pie durvīm.
"Austrieši to atradīs bez durvju laušanas," viņš noteica.
"Ripojam nu," es teicu.
"Mēs ar Piani laidīsim pa priekšu.
Abi sapieri jau bija novietojušies uz sēdekļa blakus Bonello.
Meitenes ēda sieru un ābolus.
Aimo smēķēja.
Sākām braukt pa šauro ceļu.
Es paskatījos atpakaļ uz abām mašīnām un lauku māju.
Tā bija laba, zema, smagnēja mūra ēka, un aku nožogoja skaisti metāla režģi.
Tālumā aizstiepās šaurs, dubļains ceļš ar augstu dzīvžogu gar abām malām.
Aizmugurē cieši viena aiz otras brauca mūsu mašīnas."
XXIX NODAĻA
Ap dienas vidu iestigām uz dubļainā ceļa, pēc mūsu aprēķina, kādus desmit kilometrus no Udines.
Lietus bija pārstājis priekšpusdienā, un trim lāgiem mēs sadzirdējām rūcam lidmašīnas, redzējām tās lidojam mums pāri, vērojām, kā tas nogriežas pa kreisi, un dzirdējām, kā tās bombardē galveno ceļu.
Bijām izbraukājušies pa visādiem sānceļiem un vairākkārt iekļuvuši strupceļā, un tomēr, kaut arī vajadzēja griezt atpakaļ un meklēt citu ceļu, tuvāk Udinei bijām tikuši.
Tad Aimo mašīna, braukdama atpakaļgaitā, lai izkļūtu no strupceļa, iestiga mīkstajā ceļmalas zemē un, riteņiem griežoties uz vietas, grima arvien dziļāk un dziļāk, līdz atdūrās ar diferenciāli pret zemi.
Tagad vajadzēja atrakt riteņus no priekšpuses un pamest apakšā zarus, lai ķēdes dabūtu atbalstu, un izstumt mašīnu.
Mēs visi sastājāmies apkārt mašīnai.
Abi seržanti skatījās un nopētīja riteņus.
Tad, neteikuši ne vārda, sāka iet prom pa ceļu.
Es devos viņiem pakaļ.
"Salauziet zarus!"
"Mums jāiet," viens atbildēja.
"Ātrāk nekā citām reizēm," es teicu, "salauziet zarus!"
"Mums jāiet," atkārtoja tas viens.
Otrs neteica nekā.
Abi steidzās tikt projām.
Nemaz neskatījās uz mani.
Viens no seržantiem pagriezās.
"Mums jāiet.
Drīz vien būsiet nogriezti.
Jūs mums nevarat pavēlēt.
Neesat mūsu komandieris."
Abi pagriezās un gāja prom pa ceļu.
"Stāt!"
Viņi gāja vien tālāk pa dubļaino ceļu ar dzīvžogu gar abām pusēm.
Atrāvu vaļā maksti, izņēmu pistoli, nomērķēju uz to, kas bija vairāk runājis, un izšāvu.
Es netrāpīju, un tie abi metās skriešus.
Šāvu vēl trīs reizes un vienu noliku gar zemi.
Otrs izlīda caur dzīvžogu un nebija vairs redzams.
Es šāvu viņam virsū caur žogu, kad viņš skrēja pāri laukam.
Pistole nesprāga, un es paņēmu jaunu aptveri.
Redzēju, ka otrs seržants aizskrējis pārāk tālu, lai viņam trāpītu.
Viņš bija aizmucis labu gabalu pa lauku un skrēja, galvu nodūris.
Es nomainīju tukšo aptveri.
Pienāca Bonello,
Es iedevu viņam pistoli, un viņš gāja tur, kur šķērsām pāri ceļam uz mutes gulēja sapieru seržants.
Bonello noliecās, pielika pistoli seržantam pie galvas un nospieda gaili.
es sacīju.
Viņš uzvilka gaili un divreiz izšāva.
Bonello nāca atpakaļ un atdeva man pistoli.
"Maita tāds," viņš noteica.
Un palūkojās tur, kur gulēja seržants.
"Jūs, Tenente, redzējāt, kā es viņu nošāvu?"
"Mums ātri jāsadabū zari," es teicu.
"Tā liekas," Aimo teica.
"Viņš bija pārāk tālu, lai viņu nošautu ar pistoli."
"Riebīgie diedelnieki," Piani noteica.
Mēs cirtām sīkākus un lielākus zarus.
No mašīnas visu izcēlām laukā.
Bonello atraka riteņus.
Kad tas bija padarīts, Aimo iedarbināja motoru.
Riteņi griezās, lauzīdami zarus un šķaidīdami dubļus.
Mēs ar Bonello stūmām, kamēr kauli sāka krakšķēt.
Mašīna nekustēja no vietas.
"Paraujiet uz priekšu un atpakaļ, Barto," es teicu.
Viņš padeva atpakaļ, tad uz priekšu.
Riteņi iestiga vēl dziļāk.
Mašīna atkal atspiedās uz diferenciāļa, un riteņi brīvi griezās bedrēs, ko tie bija izrakuši.
Es izslējos.
"Pamēģināsim ar tauvu," es teicu.
"Diez vai būs kāda jēga, Tenente.
Neizvilksim."
"Jāpamēģina," es teicu.
"Citādi mēs to nedabūsim ārā."
Piani un Bonello mašīnas varēja braukt vienīgi taisni uz priekšu pa šauro ceļu.
Mūsu mašīnu paņēma tauvā un sāka vilkt.
Riteņi joprojām pa tukšu griezās grambās.
"Metīsim mieru!"
Piani un Bonello izkāpa no savām mašīnām un panāca atpakaļ.
Arī Aimo izkāpa.
Meitenes kādus četrdesmit jardus tālāk sēdēja uz akmens mūra.
"Ko iesāksim, Tenente?"
Bonello noprasīja.
"Vēl paraksim un vēlreiz mēģināsim paklāt apakšā zarus," teicu.
Es skatījos uz ceļu.
Saule bija gandrīz izlīdusi no mākoņiem, un pie žoga gulēja seržanta līķis.
"Paklāsim apakšā viņa frenci un apmetni," es sacīju.
Bonello aizgāja tos paņemt.
Es sacirtu zarus, un Aimo un Piani atraka riteņus.
Iegriezu apmetni, saplēsu to divos gabalos un noklāju dubļos zem riteņiem, tad virsū sakrāvu zarus, lai riteņiem būtu kur aizķerties.
Aimo apsēdās pie stūres un iedarbināja motoru.
Riteņi griezās, un mēs stūmām, cik jaudas.
Viss velti.
"Sasodīta būšana," es sacīju.
"Barto, vai mašīnā nepaliek kādas vajadzīgas mantas?"
Aimo iekāpa pie Bonello, paņēmis līdzi sieru un divas pudeles vīna un savu apmetni.
Bonello, sēdēdams pie stūres, pārlūkoja seržanta frenča kabatas.
"Labāk metiet projām to frenci," es teicu.
"Ko tad darīsim ar Barto cālēniem?"
"Lai sēžas aizmugurē," Piani teica.
"Diez vai mēs tālu tiksim."
Atvēru sanitārās mašīnas pakaļējās durvis.
"Kāpiet iekšā!"
Abas meitenes iekāpa un apsēdās stūrī.
Viņas it kā nemaz nebija dzirdējušas šaujam.
Es atskatījos.
Seržants gulēja savā netīrajā apakškreklā ar garām piedurknēm.
Es iekāpu Piani mašīnā, un mēs sākām braukt.
Bijām nolēmuši pamēģināt laist pāri tīrumam.
Es izkāpu un gāju pa priekšu, tikko uzbraucām uz tīruma.
Ja mums izdotos pārbraukt pāri, tad mēs tiktu uz ceļa.
Bet neizdevās.
Te bija pārāk mīksts un dubļains, lai mašīna varētu izbraukt.
Kad mašīnas beigās apstājās pavisam un riteņi galīgi iestiga dubļos, mēs tās atstājām lauka vidū un kājām devāmies uz Udini.
Kad tuvojāmies ceļam, kas veda atpakaļ uz galveno šoseju, es ar roku pamāju abām meitenēm.
"Ejiet pa šo ceļu," es teicu.
"Tur satiksiet cilvēkus."
Viņas skatījās uz mani.
Izņēmu kabatas portfeli un katrai iedevu desmit liras.
"Ejiet pa šo ceļu," es sacīju, rādīdams uz šosejas pusi.
"Tur draugi!
Savējie!"
Viņas nesaprata, taču naudu cieši saspieda saujā un sāka iet projām pa ceļu.
Viņas atskatījās, it kā baidītos, ka naudu atņemšu.
Es vēroju, kā viņas aiziet, lakatos satinušās, bailīgi atskatīdamās uz mums.
Visi trīs šoferi nosmējās.
"Cik daudz jūs maksātu man, Tenente, ja es ietu uz to pusi?"
Bonello ieprasījās.
"Ja viņas saņems ciet, tad labāk barā nekā vienām pašām," es teicu.
"Dodiet man divsimt liru, un es soļošu taisnā ceļā uz Austriju," Bonello teica.
"Tev tās atņems," Piani sacīja.
"Varbūt karš beigsies," Aimo teica.
Mēs gājām pa ceļu, cik ātri vien varēdami.
Aiz mākoņiem parādījās saule.
Gar ceļu auga zīdkoki.
Saredzēju abas mašīnas uz tīruma, tās izskatījās pēc lieliem furgoniem.
Piani arī palūkojās atpakaļ.
"Vajadzēs uzbūvēt ceļu, lai tās izvestu ārā," viņš sacīja.
"Vai Amerikā brauc ar divriteņiem?"
Aimo jautāja.
"Brauc gan."
"Te ritenis būtu vietā," Aimo sacīja.
"Divritenis ir lielisks daikts."
"Velns parāvis, ja mums būtu divritenis," Bonello noteica.
"Neesmu nekāds lielais gājējs."
"Vai tur šauj?"
es jautāju.
Man šķita, ka tālumā dzirdu šāvienu.
"Nezinu," Aimo teica.
Viņš ieklausījās.
"Laikam gan," es teicu.
"Vispirms mēs ieraudzīsim kavalēriju," Piani sacīja.
"Diez vai viņiem vispār tāda ir."
Bonello teica.
"Nav ne mazākās vēlēšanās uzdurties uz kavalērista pīķa."
"Un nolikāt gan to seržantu gar zemi, Tenente," Piani sacīja.
Mēs paātrinājām soli.
"Es viņu nošāvu," Bonello sacīja.
"Šai karā vēl nevienu nebiju nošāvis, un visu mūžu esmu ilgojies nošaut seržantu."
"Nošāvi vistu uz laktas," Piani sacīja.
"Viņš bija pavisam lēns, kad šāvi virsū."
"Kas par to?
Visu mūžu būs ko atcerēties.
"Ko tu sacīsi grēksūdzē?"
Aimo jautāja.
"Es teikšu: «Tēvs, dod man savu svētību, es nošāvu seržantu.»" Visi smējās.
"Viņš ir anarhists," Piani sacīja.
"Viņš neiet baznīcā."
"Piani ir tāds pats anarhists," Bonello teica.
"Jūs tiešām esat anarhisti?"
es jautāju.
"Nē, Tenente.
Mēs esam sociālisti.
Nākam no Imolas."
"Jūs tur nekad neesat bijis?"
"Nē."
"Dieva vārds, Tenente, jauka vietiņa.
Atbrauciet pēc kara, un tur būs ko redzēt."
"Vai tur visi ir sociālisti?"
"Visi bez izņēmuma."
"Un pilsēta skaista?"
"Brīnišķīga.
Otras tādas nav."
"Kā jūs kļuvāt par sociālistiem?"
"Mēs visi esam sociālisti.
Visi bez izņēmuma.
No laika gala esam sociālisti."
"Atbrauciet, Tenente!
Mēs arī jūs pataisīsim par sociālistu."
Ceļš nogriezās pa kreisi, un tur bija neliels pakalns un aiz akmens žoga ābeļdārzs.
Kad ceļš gāja pret kalnu, visi apklusa.
Gājām bariņā, cenzdamies nepagausināt soli.
XXX NODAĻA
Drīz iznācām uz ceļa, kas aizveda pie upes.
Uz ceļa līdz pašam tiltam stāvēja vesela rinda pamestu smago mašīnu un ratu.
Nemanīja neviena cilvēka.
Upes līmenis bija cēlies un tilts pašā vidū saārdīts, spriešļu loks bija iegāzies ūdenī, un tam pāri vēlās brūnas šļakatas.
Mēs gājām pa krastu un sākām gudrot, kā tikt pāri.
Es zināju, ka mazliet tālāk ir dzelzceļa tilts, un man ienāca prātā, ka varbūt izdotos pāriet pa to.
Taka bija pielijusi un dubļaina.
Nevienas dzīvas dvēseles, tikai pamestas mašīnas un mantas.
Upes mala tāpat bija tukša, tikai slapji krūmi un dubļaina zeme.
Mēs gājām gar krastu un beidzot ieraudzījām dzelzceļa tiltu.
Tas bija garš, parasts dzelzceļa tilts pāri gandrīz izsusējušai upes gultnei.
"Pasteigsimies tikt pāri, iekams tas nav uzlaists gaisā," es teicu.
"Nav neviena gaisā laidēja," Piani sacīja.
"Visi projām."
Varbūt tilts ir mīnēts, "Bonello ieteicās."
Ejiet jūs pa priekšu, Tenente\
"Paskat, kāds anarhists," Aimo sacīja.
"Lai pats iet pirmais."
"Es iešu," sacīju.
"Tilts nebūs tā mīnēts, lai no viena vīra soļiem uzietu gaisā."
"Dzirdat," Piani teica.
Kāpēc tev nav galva uz pleciem, anarhist?"
"Ja man būtu galva uz pleciem, es neatrastos te," Bonello teica.
"Labi teikts, Tenente," Aimo sacīja.
"Labi teikts," es sacīju.
Mēs bijām pienākuši pie paša tilta.
Debesis atkal apmācās, un sāka smidzināt.
Tilts likās ļoti garš un stabils.
Mēs rāpāmies uzbērumā.
"Iesim pa vienam," es sacīju un devos pāri.
Labi apskatīju gulšņus un sliedes, vai neredzēs degļa auklu vai kādu zīmi, ka te ielikts spridzeklis, bet neko nemanīja.
Lejā zem gulšņiem upe strauji vēla duļķainos ūdeņus.
Priekšā aiz izmirkušajiem klajumiem es ieraudzīju Udini lietū.
Ticis otrā krastā, es paskatījos atpakaļ.
Tālāk uz augšteces pusi bija vēl viens tilts.
Un tieši tai brīdī pa to aizbrauca dzeltenīgs, dubļiem notašķīts automobilis.
Tilta margas bija augstas, un pašu mašīnu nevarēja redzēt.
Toties saskatīju šofera galvu un vēl trīs "vienu tam blakus un divas pakaļējā sēdeklī.
Tās visas bija vācu kaskas.
Mašīna pārbrauca pāri tiltam un aiz kokiem un pamestajiem transportlīdzekļiem pazuda no acīm.
Es pamāju ar roku Aimo, kas nupat nāca pāri, un arī pārējiem, lai pasteidzas.
Tad noskrēju lejā un pieplaku pie zemes blakus uzbērumam.
Aimo skrēja man līdzi."
"Vai redzējāt mašīnu?"
es jautāju.
"Nē.
Mēs skatījāmies, kā jūs ejat pāri."
"Pa otru tiltu aizbrauca vācu štāba mašīna."
"Štāba mašīnai"
"Jā."
"Svētā Marija!"
Pienāca pārējie, un mēs visi pieplakām pie dubļainās zemes aiz uzbēruma, no kurienes pāri sliedēm vērojām tiltu, koku rindu, grāvi un ceļu.
"Jūs, Tenente, domājat, ka esam nogriezti?"
"Nezinu.
Zinu tikai to, ka pa šo ceļu aizbrauca vācu štāba mašīna."
"Vai tikai neesat slims, Tenente?
Jums galva negriežas?"
"Nav īstais laiks jokot, Bonello!"
"Kā būtu, ja mēs iedzertu?"
Piani iejautājās.
"Ja esam nogriezti, tad vismaz iedzersim."
Viņš atāķēja no jostas blašķi un atkorķēja to.
"Skatieties!
Skatieties!"
Aimo sacīja un rādīja uz ceļu.
Virs akmens tilta malas kustējās vācu kaskas.
Tās bija noliekušās lejup un slīdēja uz priekšu gandrīz pārdabiskā ātrumā.
Kad kaskas bija tikušas otrā krastā, ieraudzījām, kas zem tām atrodas.
Tā bija velosipēdistu rota.
Es saskatīju divu pirmo braucēju sejas.
Sārtas un veselīgas.
Kaskas bija uzvilktas dziļi uz pieres un aizsedza vaigus.
Karabīnes piesprādzētas pie velosipēda rāmja.
Pie jostām ar rokturi uz leju karājās granātas.
Kaskas un pelēkās uniformas bija salijušas, un viņi nesteidzīgi virzījās tālāk, skatīdamies gan uz priekšu, gan sānis.
Pa priekšu brauca divi, tad četri rindā, pēc tam atkal divi, tad kāds ducis, tad vēl viens ducis un beigās viens pats.
Viņi nesarunājās, un mēs arī neko nesadzirdētu, jo upe stipri krāca.
Rota aizbrauca pa ceļu un pazuda skatienam.
"Tie bija vācieši," Piani teica.
"Tie nebija austrieši."
"Kāpēc neviens viņiem neaizsprosto ceļu?"
es vaicāju.
"Kāpēc nav uzspridzināts tilts?
Kāpēc gar uzbērumu nav nostādīti ložmetēji?"
"To jūs pasakiet mums, Tenente," Bonello noteica.
Es biju pārskaities.
Tur lejā mazo tiltu uzspridzina.
Bet to pāri galvenajam ceļam atstāj veselu.
Kur visi palikuši?
Vai neviens vairs nemēģina tos apturēt?"
"To jūs pasakiet mums, Tenente," Bonello noteica.
Es apklusu.
Un tas nav izdarīts.
Tagad kaut kā jāaizkuļas līdz Pordenonei.
Bet es droši vien neaizkulšos pat līdz Udinei.
Velns viņus visus rāvis.
Tagad tikai vēsu prātu, lai lode netrāpa un lai mūs nesaņem gūstā.
"Jūs neattaisījāt to blašķi?"
pajautāju Piani.
Viņš padeva man pudeli.
Es ieņēmu krietnu malku.
"Mēs varētu doties tālāk," sacīju.
"Lai gan nav nekādas steigas.
Varbūt gribat kaut ko ieēst?"
"Te nav palikšana," Bonello sacīja.
"Tas tiesa.
Iesim!"
"Vai turēsimies aiz uzbēruma, lai mūs neierauga?"
Labāk iesim pa augšu.
Vācieši var nākt pāri arī šim tiltam.
Mums taču nav nekādas vēlēšanās, lai viņi parādās tepat virs galvas, iekams mēs viņus pamanām.
Mēs gājām pa dzelzceļa sliedēm.
Abās pusēs pletās pielijis līdzenums.
Aiz līdzenuma pakalnē pacēlās Udine.
Kalnā pils slējās pāri citiem jumtiem.
Bija redzams zvanu tornis un pulkstenis.
Laukos auga daudz zīdkoku.
Redzēju, ka tālāk priekšā sliedes ir saārdītas.
Gulšņi bija izrakti un nosviesti no uzbēruma.
"Lejā!
Lejā!"
Aimo iesaucās.
Mēs metāmies lejā no uzbēruma.
Pa ceļu brauca vēl kāda velosipēdistu rota.
Es paskatījos pār uzbēruma malu un ieraudzīju tos.
"Viņi mūs pamanīja, tomēr brauca tālāk," Aimo sacīja.
"Mūs te apšaus, Tenente," Bonello teica.
Bīstamāk būs, ja viņi mums uzskries virsū nejauši."
"Es labāk turēšos aiz uzbēruma," Bonello sacīja.
"Kā redzat.
Mēs iesim pa sliedēm."
"Jūs domājat, ka izspruksim?"
Aimo vaicāja.
"Droši.
Viņu nav daudz.
Kad satumsīs, izspruksim."
"Ko te braukāja tā štāba mašīna?"
"Velns viņu ziņa," es sacīju.
Mēs gājām pa sliedēm.
Bonello bija noguris, brizdams pa dubļiem, un piebiedrojās mums.
Stiga nogriezās uz dienvidiem no šosejas, un mēs nevarējām redzēt, kas uz tās notiek.
Nelielais tilts pāri kanālam bija uzspridzināts, bet mēs pārrāpāmies pa balstu lūžņiem.
Priekšā izdzirdējām šāvienus.
Otrpus kanāla atkal sākām iet pa sliedēm.
Pāri zemajiem tīrumiem tās stiepās līdz pašai pilsētai.
Tālāk saskatījām vēl otru dzelzceļa stigu.
Ziemeļpusē bija šoseja, pa kuru pirmīt aizbrauca velosipēdisti; dienvidu virzienā pāri laukiem veda šaurs ceļa atzarojums ar cieši noaugušiem kokiem abās pusēs.
Nospriedu, ka prātīgāk būtu griezties uz dienvidiem, apiet pilsētai apkārt un tad taisni pāri uz Kampoformio un Taljamento šoseju.
Mēs varētu izvairīties no galvenā atkāpšanās ceļa, turoties pa nomaļākiem ceļiem aiz Udines.
Atcerējos, ka te pāri līdzenumam ved vairāki sānceļi.
Es metos lejā no uzbēruma.
"Man līdzi!"
Bijām nolēmuši tikt uz sānceļa, lai apietu pilsētu no dienvidpuses.
Visi metāmies no uzbēruma lejā.
No sānceļa uz mums šāva.
Lode ieurbās izmirkušajā uzbērumā.
Es drāzos augšā pa uzbērumu, dubļos man slīdēja kājas.
Šoferi jau skrēja pa priekšu.
Es rāpos augšā pa uzbērumu, cik ātri vien varēju.
Biezajos krūmos atskanēja vēl divi šāvieni, un Aimo, kas patlaban metās pāri sliedēm, sagrīļojās, nokrita un palika guļam uz mutes.
Mēs aizvilkām viņu otrpus sliedēm un pagriezām uz muguras.
"Galva jāpaceļ augstāk," es sacīju.
Piani pavilka viņu.
Aimo gulēja dubļos uz slīpā uzbēruma ar kājām uz leju, krūtis nevienmērīgi cilājās, un pa muti nāca asinis.
Lietū visi trīs notupāmies pie viņa.
Lode bija trāpījusi skaustā, tad gājusi uz augšu un izurbusies zem labas acs.
Viņš nomira, kamēr es mēģināju apturēt asinis.
Piani nolaida zemē galvu, noslaucīja viņam seju ar marli un atstāja viņu guļam.
"Neģēļi," viņš noteica.
"Tie nebija vācieši," es sacīju.
"Kā te varētu gadīties vācieši."
"Itālieši," Piani noteica, un tas izskanēja kā lamu vārds.
Viņš sēdēja blakus Aimo un neskatījās uz viņu.
Piani pacēla Aimo cepuri, kas bija noripojusi pa uzbērumu, un uzlika to viņam uz sejas.
Tad izņēma savu blašķi.
"Negribas?"
Piani sniedza blašķi Bonello.
"Nē," Bonello atteica.
Viņš pagriezās pret mani.
"Tas varēja notikt ar mums kuru katru brīdi uz stigas."
"Nē," es teicu.
"Tas notika tāpēc, ka mēs gribējām skriet pāri laukam."
Bonello papurināja galvu.
"Aimo ir miris," viņš sacīja.
"Kurš būs nākamais, Tenente?
Kur mēs tagad liksimies?"
"Tie bija itālieši, kas šāva," es teicu.
"Tie nebija vācieši."
"Ja tie būtu bijuši vācieši, tie droši vien apšautu mūs visus," Bonello teica.
"Itālieši mums ir bīstamāki nekā vācieši," teicu.
"Arjergards baidās no visa.
Vācieši vismaz zina, ko grib."
"Jums taisnība, Tenente," Bonello teica.
"Uz kurieni tagad?"
Piani jautāja.
"Prātīgāk būs kaut kur paslēpties līdz tumsai.
Ja tiksim vairāk uz dienvidiem, iziesim sveikā."
"Viņi apšaus mūs visus, lai pierādītu, ka tas viens nav velti nošauts," Bonello sacīja.
"Es negribu riskēt."
"Mēs noslēpsimies iespējami tuvāk Udinei un tumsā aizlavīsimies."
"Nu tad ejam," Bonello teica.
Aimo gulēja dubļos uzbēruma pagriezienā.
Viņš izskatījās pavisam mazs, rokas gar sāniem, autiem aptītās un dubļainajos zābakos ieautās kājas saliktas kopā, cepure uz sejas.
Viņš tur palika "beigts un pagalam.
Lija lietus.
Aizvien biju izturējies pret viņu tā kā ne pret vienu citu.
Man kabatā bija Aimo dokumenti, un es aizrakstīšu viņa tuviniekiem."
Aiz tīrumiem bija lauku māja.
Tai apkārt auga koki, un saimniecības ēkas bija uzceltas blakus dzīvojamai mājai.
Otro stāvu apjoza balkons, kas balstījās uz stabiem.
"Turēsimies pa gabalu cits no cita," sacīju.
"Es iešu pa priekšu."
Es gāju uz dzīvojamās ēkas pusi.
Pāri laukam veda taka.
Ejot pāri laukam, bija tāda sajūta, ka tūlīt kāds mūs apšaudīs no kokiem ap māju vai no pašas mājas.
Iedams tuvāk, to labi apskatīju.
Otrā stāva balkons bija savienots ar kūtsaugšu, kur aiz stabiem bija samests siens.
Pagalmu klāja akmens bruģis, un no kokiem pilēja lietus lāses.
Pagalmā bija lietū atstāti tukši divriči ar gaisā saceltām ilksīm.
Pārgāju pagalmam pāri un brītiņu pastāvēju zem balkona.
Mājas durvis bija vaļā, un es iegāju iekšā.
Bonello un Piani nāca man līdzi.
Iekšā bija tumšs.
Es devos uz virtuvi.
Lielā, vaļējā pavardā bija palikušas izplēnējušas ogles.
Virs pavarda sakārti katli, bet tukši.
Es pametu skatienu visapkārt un nekā ēdama nemanīju.
"Vajadzēs nosnaust tepat sienaugšā," es teicu.
"Piani, vai cerat sameklēt kaut ko ēdamu un uznest mums?"
"Pamēģināšu," Piani teica.
"Es arī iešu," Bonello teica.
"Labi.
Kūtī likās patīkami sauss pēc lietus.
Jādomā, atstājot fermu, tie aizdzīti līdzi.
Kūtsaugša bija līdz pusei piebāzta ar sienu.
Jumtā divi logi, viens aizsists ar dēļiem, otrs "šaurs bēniņu logs ziemeļu pusē.
Bija arī lūka, pa kuru met lejā lopiem sienu.
Telpā, kur iebrauca vezumi, kad veda sienu un cēla uz kūtsaugšu, pār lūku bija pārlikti baļķi.
Es klausījos, ka lietus grabinās pa jumtu, un ieelpoju siena smaržu, un, nogājis apakšā kūtī, jutu, cik tīkami ož sakaltušie mēsli.
Ja atlauztu dēli, pa dienvidpuses logu būtu_ redzams, kas notiek lejā pagalmā.
Otrs logs vērās uz ziemeļiem un pa to varēja pārredzēt tīrumu.
Pa abiem logiem bija iespējams izkļūt uz jumta un nolaisties lejā vai nošļūkt pa siena lūku, ja pa kāpnēm netiktu zemē.
Kūtsaugša bija plaša, un mēs varētu ielīst sienā, ja izdzirdētu kādu tuvojamies.
Slēptuve likās droša.
Es biju pārliecināts, ka mēs būtu tikuši tālāk uz dienvidiem, ja uz mums nebūtu šauts.
Nevar būt, ka te bija vācieši.
Tie taču nāca no ziemeļiem pa Cividales ceļu.
Nobijušies kā diegi un šauj uz katru, ko vien ierauga.
Vakar atkāpšanās kolonnā dzirdējām, ka ziemeļos daudzi vācieši, pārģērbušies itāliešu uniformās, esot iejukuši mūsu karaspēkā.
Es tam neticēju.
Tās bija baumas, kādas bieži tiek palaistas kara laikā.
Tās izplata ienaidnieks.
Nav taču redzēts, ka itālietis staigātu apkārt vācu formā, lai radītu sajukumu ienaidnieka rindās."
Ej nu sazini, bet izklausās neticami.
Es neticu, ka vācieši to darītu.
Kāpēc tas būtu viņiem jādara.
Nav nekādas vajadzības radīt sajukumu, kad armija atkāpjas.
Sajukums jau rodas pats no sevis, jo armija tik liela un ceļu tik maz.
Tāpat jezgas diezgan bez visiem vāciešiem.
Tomēr uz mums var šaut kā uz vāciešiem.
Aimo taču nošāva.
Siens jauki smaržoja, un, guļot siena šķūnī, kopš bērnības aizritējušie gadi it kā izgaisa.
Mēs gulējām sienā un daudz ko pārspriedām, un ar gaisa plintēm šāvām virsū zvirbuļiem, kad tie nolaidās uz dēļos izzāģētā trīsstūra malas.
Tad siena šķūnis nozuda, atmiņā atausa tas gads, kad skuju kokus izcirta, un, kur bija mežs, palika tikai celmi, sausās galotnes, zari un melna izdega.
Atpakaļceļa nav.
Ja neiesi uz priekšu, kas tad notiks?
Nekad mēs nenokļūsim Milānā.
Un, ja arī nokļūsim Milānā, kas tad notiks?
Es ieklausījos šāvienos uz ziemeļiem Udines virzienā.
Tarkšķēja ložmetēji.
Lielgabali nešāva.
Tas kaut ko nozīmēja.
Varbūt karaspēks izvietots gar ceļu?
Šķūņa puskrēslā es paskatījos lejup pa lūku un ieraudzīju apakšā stāvam Piani.
Viņš turēja rokā garu desas līkumu, kaut kādu burku un padusē divas pudeles vīna.
Tad iedomājos, ka jāpalīdz viņam visu uznest, un kāpu lejā.
No siena smaržas man bija noreibusi galva.
Biju pavisam miegains.
"Kur Bonello?"
es jautāju.
"Tūlīt pastāstīšu," Piani teica.
Rāpāmies augšā.
Uzkāpuši visu nolikām sienā.
Piani sadabūja nazi ar viļķi un atkorķēja vienu vīna pudeli.
"Pudeles ir aizlakotas," viņš sacīja.
"Vīnam jābūt labam."
Viņš pasmaidīja.
"Kur Bonello?"
es jautāju.
Piani paskatījās uz mani.
"Viņš aizgāja, Tenente," Piani atteica.
"Nolēmis padoties gūstā."
Es nebildu ne vārda.
"Viņš baidījās, ka mūs nošaus."
Es turēju rokā vīna pudeli un nebildu ne vārda.
"Redziet, Tenente, mēs vairs neticam karam."
"Kāpēc negājāt līdzi?"
"Negribēju pamest jūs."
"Uz kuru pusi viņš aizgāja?"
"Nezinu, Tenente.
Aizgāja."
"Nekā darīt," es noteicu.
"Sagrieziet desu."
Piani puskrēslā pavērās manī.
"Es jau sagriezu, kamēr runājām," viņš sacīja.
Mēs apsēdāmies sienā un ēdām desu, un dzērām vīnu.
Šis vīns laikam taupīts kāzām.
Tik vecs, ka zaudējis krāsu.
Mēs dzērām katrs no savas pudeles, un es paņēmu savējo un uzrāpos augstāk, un nogūlos sienā, un pa šauro lodziņu vēroju pielijušo zemieni.
Pats nezināju, ko cerēju ieraudzīt, un arī neredzēju neko citu kā vien laukus, kailos zīdkokus un lietu.
Es dzēru vīnu un tomēr nejutos mundrāks.
Tas bija glabāts pārāk ilgi un zaudējis garšu un krāsu.
Vēroju, kā satumst; tumsa nāca virsū ļoti strauji.
Laikam būs melna, lietaina nakts.
Kad laukā kļuva tumšs, nebija vairs nekādas jēgas vērot apkārtni un es gāju pie Piani.
Viņš bija iemidzis, un es viņu nemodināju un brīdi pasēdēju blakus.
Viņš bija liela auguma puisis, un miegs viņam ciets.
Pēc kāda laika es viņu uzmodināju un mēs devāmies ceļā.
Tā bija pavisam savāda nakts.
Nezinu, ko biju gaidījis "varbūt nāvi un šāvienus tumsā, un bēgšanu, bet nekas tāds nenotika.
Divreiz piegājām diezgan tuvu vāciešiem, bet lietū viņi mūs nepamanīja.
Ziemeļu virzienā apmetām līkumu ap pilsētu un nemanījām nevienu itālieti, tad uzgājām uz galvenā atkāpšanās ceļa un visu nakti soļojām uz Taljamento pusi.
Es nebiju aptvēris, cik plaša mēroga bija Šī atkāpšanās.
Visa zeme virzījās kopā ar armiju.
Mēs gājām augu nakti un tikām ātrāk uz priekšu nekā pajūgi.
Kāja man sāpēja, un es biju noguris, tomēr soļojām ātrā gaitā.
Cik muļķīgi, ka Bonello nolēmis padoties gūstā.
Te mums vairs nekas nedraudēja.
Bez starpgadījumiem izgājām cauri divām armijām.
Ja Aimo nebūtu nogalināts, liktos, ka nekādu briesmu nav.
Neviens mūs neaiztika, kad virzījāmies pa atklāto dzelzceļa stigu.
Aimo nogalināšana nāca pēkšņi un bez kāda pamata.
Diez kur tagad Bonello."
"Kā jūtaties, Tenente?"
Piani ieprasījās.
Mēs gājām pa ceļa malu gar ratu, mašīnu un karaspēka pārblīvēto šoseju.
"Lieliski."
"Esmu noguris no iešanas."
Vismaz galva nav jālauza."
"Bonello bija muļķis."
"Patiešām muļķis."
"Ko jūs, Tenente, domājat ar viņu darīt?"
"Nezinu."
"Varbūt sakiet, ka viņš saņemts gūstā."
"Nezinu."
"Redziet, ja karš turpināsies, tuviniekiem būs lielas nepatikšanas."
"Karš neturpināsies," kāds karavīrs sacīja.
"Mēs ejam uz mājām.
Karš ir beidzies."
"Visi iet uz mājām."
"Mēs visi ejam uz mājām."
"Tenente?
Kurš te ir Tenente?
A basso gli ufficiali!
Nost ar virsniekiem!"
Piani paņēma mani aiz rokas.
"Es labāk saukšu jūs vārdā," viņš sacīja.
"Var iekulties ķezā.
Daudzi virsnieki esot nošauti."
Mēs aizsteidzāmies kareivjiem garām.
"Ja karam beigas, kāda tam vairs nozīme," Piani noteica.
"Bet es neticu, ka beigas.
Tas būtu pārāk labi."
"To mēs drīz uzzināsim."
"Es neticu, ka karam beigas.
Visi domā, ka beigas, bet es neticu."
"Mēs ejam uz mājām."
"Būtu gan jauki, ja mēs visi ietu uz mājām," Piani sacīja.
"Vai jums negribētos tikt mājās?"
"Gribētos."
"Mēs netiksim.
Nevar būt, ka karš beidzies."
"Viņi met prom šauteni," Piani sacīja.
"Soļodami tās noņem no pleca un met prom.
Un tad kliedz."
"Šautenes nevajadzētu mest projām."
"Laikam domā" ja nometīs šautenes, viņus nevarēs piespiest vairs karot.
Tumsā un lietū soļojot pa ceļa malu, es redzēju, ka daudziem karavīriem vēl bija šautenes.
Tās rēgojās virs apmetņiem.
"No kādas brigādes?"
uzsauca virsnieks.
"Miera brigāde!"
Virsnieks klusēja.
"Ko viņš teica?
Ko virsnieks teica?"
"Nost ar virsniekiem!
Evviva la Pace!"
"Iesim," Piani sacīja.
Mēs pagājām garām divām angļu sanitārajām mašīnām, kas bija iestrēgušas starp citām mašīnām.
"Tās ir no Gorīcijas," Piani teica.
"Es pazīstu šīs mašīnas."
"Tikuši tālāk nekā mēs."
"Agrāk izbraukuši."
"Diez kur šoferi?"
"Droši vien aizgājuši uz priekšu."
"Vācieši apstājušies aiz Udines," es sacīju.
"Mēs visi gribam tikt pāri upei."
"Jā," Piani teica.
"Tāpēc man arī šķiet" karš turpināsies.
Vācieši var pāriet uzbrukumā, es sacīju.
"Diez ko viņi gaida."
"Nesaprotu.
Šai karā es itin neko nesaprotu."
"Tie spiesti gaidīt, kamēr piebrauc vezumnieki."
"Nesaprotu," Piani sacīja.
Kad Piani bija viens pats, viņš bija daudz smalkjūtīgāks.
Biedru pulkā viņš atļāvās dažu labu rupjību.
"Vai jūs esat precējies, Luidži?"
"Jūs jau zināt, ka esmu precējies."
"Vai tāpēc negribējāt padoties gūstā?"
"Tas ir viens iemesls.
Un jūs, Tenente, esat precējies?"
"Nē."
"Bonello arī nav."
"Nevar par cilvēku spriest tikai pēc tā, vai viņš precējies vai neprecējies.
Tomēr man liekas, precēts vīrs grib tikt mājās pie sievas," es sacīju.
Man gribējās runāt par sievām.
"Jā."
"Ka ar jūsu kājām?"
"Diezgan stipri sāp."
Pirms rītausmas mēs sasniedzām Taljamento krastu un gar pārplūdušo upi devāmies uz tilta pusi, pa kuru virzījās visa kolonna.
"Pie šīs upes vajadzēja nocietināties," Piani sacīja.
Tumsā likās, ūdens upē ir stipri cēlies.
Tas mutuļoja platā straumē.
Koka tilts bija gandrīz trīs ceturtdaļjūdzes garš, un upe, kas parasti dziļi lejā kā šaura lenta tecēja platā, akmeņainā gultnē, tagad sniedzās gandrīz līdz tilta segumam.
Mēs soļojām gar krastu un tad iejaucāmies pūlī, kas virzījās pāri tiltam.
Lietū lēni kustēdamies uz priekšu dažas pēdas virs ūdens, cieši iespiests pūlī, gandrīz uzgrūzdamies virsū lielgabalu lādiņu kastei, es skatījos sānis uz upi.
Tagad, kad soli vajadzēja piemērot citiem, jutos ļoti noguris.
Ejot pār tiltu, visi bija sadrūmuši.
"Piani!"
"Tepat esmu, Tenente."
Viņš drūzmā bija aizgājis mazliet uz priekšu.
Neviens nerunāja ne vārda.
Visi mēģināja drīzāk tikt pāri un domāja tikai par to.
Mēs jau bijām gandrīz pāri.
Tilta galā abās pusēs stāvēja virsnieki un karabinieri ar kabatas baterijām rokā.
Redzēju viņu siluetus melnojam pret debesīm.
Kad tuvojāmies tilta galam, ieraudzīju, ka viens no virsniekiem rāda uz kādu karavīru kolonnā.
Karabinieris iespraucās kolonnā un, saņēmis karavīru aiz rokas, izveda to malā.
Viņš to aizvilka nostāk no ceļa.
Mēs patlaban bijām dažus soļus no karabinieriem.
Virsnieki rūpīgi nopētīja katru, pārmija aprautus vārdus un reizēm, pagājušies uz priekšu, iespīdināja gaismu kādam sejā.
Kad mēs pienācām klāt, jau atkal veda kādu ārā no kolonnas.
Es viņu redzēju.
Tas bija apakšpulkvedis.
Redzēju zvaigznītes uz piedurknēm, kad karabinieri uzspīdināja gaismu.
Viņš bija sirmiem matiem, pazems un drukns.
Karabinieris viņu aizgrūda aiz virsnieku bariņa.
Tilta galā manīju, ka arī uz mani skatās viens vai divi virsnieki.
Tad viens ar roku rādīja šurp un kaut ko pateica karabinierim.
Redzēju, ka tas nāk pie manis, izspraucas cauri kolonnas malai, un jutu, ka mani saņem aiz apkakles.
"Ko tas nozīmē?"
es teicu un iesitu viņam pa ģīmi.
Redzēju viņa ģīmi zem cepures, uzskrullētās ūsas un asinis uz vaiga.
Vēl kāds metās mums klāt.
"Ko tas nozīmē?"
es teicu.
Viņš neatbildēja.
Gaidīja izdevīgu mirkli, grasīdamies mani sagrābt.
Es aizliku roku aiz muguras, lai izņemtu pistoli.
"Vai nezini, ka virsnieku nedrīkst aizskart?"
Otrs karabinieris satvēra mani no mugurpuses un tā atlauza roku, ka gandrīz izgrieza locītavu.
Es apsviedos apkārt, paraudams līdzi karabinieri, bet kāds cits mani nogrāba aiz kakla.
Es spēru viņam pa lieliem un ar kreiso celi trāpīju cirksnī.
"Ko tas viss nozīmē?"
mēģināju kliegt, bet mana balss apslāpa.
Viņi jau bija aizvilkuši mani ceļa malā.
"Vediet viņu prom!"
"Kas jūs tādi esat?"
"Kas jūs tādi esat?"
"Lauka žandarmērija," kāds virsnieks sacīja.
"Kāpēc nepasaucāt mani malā un uzlaidāt man virsū šos aeroplānus?"
Tie neatbildēja.
Tiem nebija jāatbild.
Tā bija lauka žandarmērija.
"Dzirdat?
Viņš runā itāliski ar akcentu."
Garām virsnieku rindai mani aizveda klajā vietā nomaļus no ceļa upes krastā, kur stāvēja tāds bariņš.
Kad tuvojāmies, atskanēja šāvieni.
Es redzēju uguni un dzirdēju blīkšķi.
Mēs piegājām klāt.
Tur bija četri virsnieki un viņiem iepretī kāds vīrs, kuru no abām pusēm apsargāja karabinieri.
Arī grupu apsargāja.
Vēl četri karabinieri, atspiedušies uz karabīnēm, stāvēja netālu no virsniekiem nopratinātājiem.
Žandarmiem galvā bija cepures platām malām.
Tie divi, tiklīdz bija mani atveduši, tā iegrūda bariņā, kas gaidīja savu kārtu.
Es paskatījos uz karavīru, ko virsnieki pašlaik pratināja.
Tas bija druknais, sirmais, mazais apakšpulkvedis, ko izveda no kolonnas.
Nopratinātāji nodarīja savu darāmo lietišķi, aukstasinīgi, pārliecināti, ka viņi paši drīkst šaut un neviens neuzdrošināsies šaut uz viņiem.
"Kāda brigāde?"
Viņš pateica.
"Kāds pulks?"
Viņš pateica.
"Kāpēc neesat pie sava pulka?"
Viņš pateica.
"Vai nezināt, ka virsniekam jābūt pie saviem kareivjiem?"
Jā, viņš zinot.
Tas bija viss.
Tad runāja otrs virsnieks.
"Jūs un jums līdzīgi ir ielaiduši barbarus svētajā tēvu zemē."
teica apakšpulkvedis.
"Jūsu nodevība mums atņēmusi uzvaras laurus."
"Vai jūs maz zināt, kas ir atkāpšanās?"
apakšpulkvedis jautāja.
"Itālieši nedrīkst atkāpties."
Mēs mirkām lietū un klausījāmies šajos vārdos.
Mūs nostādīja pretī virsniekiem, un arī nopratināmais stāvēja turpat, mazliet sāņus.
"Ja gribat mani nošaut," apakšpulkvedis sacīja, "lūdzu, šaujiet nost tūlīt" bez tālākas pratināšanas.
Šī pratināšana ir bezjēdzīga.
"Viņš pārmeta krustu.
Divi karabinieri aizveda apakšpulkvedi līdz upes krastam.
Viņš gāja pa lietu, vecs vīrs kailu galvu, divu karabinieru pavadībā.
Es neskatījos, kā tas notika, es tikai dzirdēju šāvienus.
Jau pratināja nākamo.
Arī šis virsnieks bija noklīdis no savas daļas.
Viņam neļāva neko paskaidrot.
Viņš raudāja, kad tie no papīra lapas nolasīja spriedumu, un raudāja, kad viņu veda prom, un tie pratināja jau nākamo, kad viņu šāva.
Tie arvien steidzās pratināt nākamo, kamēr iepriekš nopratināto šāva.
Bija skaidri redzams, ka te neko vairs nevarēja līdzēt.
Es nezināju, vai nogaidīt, lai mani nopratina, vai bēgt tūlīt.
Acīm redzot, mani uzskatīja par vācieti itāliešu uniformā.
Es redzēju, kā strādā viņu smadzenes, ja viņiem vispār bija smadzenes un ja tās strādāja.
Tie visi bija jauni puiši, un tie glāba savu tēvzemi.
Pie Taljamento tika pārformēta otrā armija.
Nāves spriedumu izpildīja majoriem un augstākiem virsniekiem, kas bija atšķīrušies no savām daļām.
Tāpat izrēķinājās ar vācu aģitatoriem itāliešu uniformās.
Žandarmi valkāja tērauda kaskas.
No mums tikai diviem bija tādas.
Kaskas galvā bija arī dažiem karabinieriem.
Mēs stāvējām lietū, un mūs pa vienam izsauca, lai nopratinātu un nošautu.
Līdz šim viņi bija nošāvuši visus.
Pratinātāji apbrīnojami aukstasinīgi un kā īstenie likuma sargi izrīkojās ar cilvēku dzīvībām, un pašiem viņiem nekādas briesmas nedraudēja.
Patlaban pratināja kādu pulkvedi.
Atveda vēl trīs virsniekus.
"Kur jūsu pulks?"
Es pametu acis uz karabinieriem.
Tie nopētīja nupat atvestos.
Citi vēroja pulkvedi.
Es noliecos, iespraucos starp diviem karabinieriem un, galvu plecos ierāvis, skrēju uz upi.
Krastmalā paklupu un ar skaļu šļakstienu iegāzos upē.
Ūdens bija ļoti auksts, bet es paliku zem tā, cik ilgi vien varēju.
Jutu, ka straume mani griež virpulī, bet es turējos zem ūdens, līdz aptvēru, ka nekad neiznākšu virspusē.
Uz brīdi izniru, ievilku elpu un atkal ieniru.
Ar visām drēbēm un zābakiem bija viegli turēties zem ūdens.
Izniris otru reizi, ieraudzīju sev priekšā baļķi un pasniedzos, un pieķēros ar roku.
Galvu necēlu augšā un pat neskatījos baļķim pāri.
Negribēju redzēt krastu.
Kamēr skrēju, uz mani šāva, šāva arī tad, kad pirmo reizi izniru.
Es dzirdēju šāvienus, kad lūkoju pacelties virs ūdens.
Bet tagad vairs nešāva.
Baļķis šūpojās straumē, un es turējos pie tā ar vienu roku.
Paskatījos uz krastu.
Tas it kā slīdēja garām trakā ātrumā.
Aizslīdējām garām krūmiem noaugušai saliņai.
Es abām rokām turējos pie baļķa un ļāvu, lai tas mani nes.
Krasts vairs nebija redzams.
XXXI NODAĻA
Kad straume ir ļoti stipra, peldot zūd laika izjūta.
Šķiet, pagājis labs brīdis, bet varbūt tikai īss mirklis.
Ūdens bija auksts un upe uzplūdusi, un garām peldēja dažādi priekšmeti, kas bija noskaloti no krasta, ūdenim ceļoties.
Man bija palaimējies pieķerties smagam baļķim, un es gulēju ledainajā ūdenī, atspiedis zodu pret baļķi, un ar abām rokām viegli turējos pie tā.
Es baidījos no krampjiem un cerēju, ka baļķi piedzīs pie krasta.
Apmetuši lielu loku, tā nopeldējām krietnu gabalu.
Bija jau tik gaišs, ka saredzēju krūmāju gar krastu.
Priekšā bija brikšņiem apaugusi sala, un straume nesa mūs arvien tuvāk krastam.
Es gudroju, vai nenovilkt zābakus un drēbes un nepeldēt uz krastu, bet nolēmu to nedarīt.
Prātā bija viena vienīga doma "kaut tiktu krastā, un būtu taču pavisam nelāgi palikt basām kājām.
Kaut kā vajadzēja aizkļūt līdz Mestrei."
Es vēroju krastu nākam tuvāk, tad attālināmies, tad atkal nākam tuvāk.
Mēs tagad slīdējām daudz lēnāk.
Krasts bija pavisam tuvu.
Varēja saskatīt vītolu zarus.
Baļķis lēnām sašūpojās, un krasts tagad bija tieši aiz muguras, un es sapratu, ka esam iekļuvuši virtenī.
Mēs lēni griezāmies uz vietas.
Kad atkal ieraudzīju krastu, un tas bija ļoti tuvu, mēģināju turēties ar vienu roku un ar otru airējos un stūmu baļķi uz krastu, tomēr tuvāk netiku.
Baidījos, ka mūs aizraus tālāk, un, ar vienu roku turēdamies, ar kājām atspēros pret baļķi un no visa spēka grūdos uz krastu.
Es jau redzēju krūmus, tomēr ne inerce, ne mana piepūle nelīdzēja, straume nesa mani prom.
Likās, zābaki novilks mani dibenā, un es ķepurojos un cīnījos pretī straumei un, paskatījies uz krastu, ieraudzīju, ka tas pievirzījies tuvāk, un es cīnījos un peldēju tālāk paniskās bailēs, ka smagie zābaki mani noraus dzelmē, līdz beidzot sasniedzu krastu.
Es ieķēros kārklos, un man nebija spēka izvilkties no ūdens, tomēr zināju, ka tagad vairs nenoslīkšu.
Kamēr turējos pie baļķa, man pat prātā nebija ienācis, ka es varētu noslīkt.
No piepūles vēderā un krūtīs bija tāds kā tukšums un nelabums, un es turējos pie zariem un nogaidīju.
Kad nelabums pārgāja, levilkos kārklu krūmā un vēl atpūtos, ar rokām apņēmis krūmu un cieši ieķēries zaros.
Garšļaukus gulēju krastā un klausījos upes un lietus šalkoņā
Pēc brīža piecēlos kājās un sāku iet gar krastu.
Es zināju, ka līdz Latizanai nav neviena tilta pār upi.
Aprēķināju, ka esmu apmēram iepretī Sanvito.
Gudroju, ko iesākt.
Priekšā bija kanāls, kas ietecēja upē.
Gāju uz to pusi.
Novilku frenci, no iekškabatas izņēmu izmirkušo kabatas portfeli ar dokumentiem un naudu un izgriezu frenci.
Novilku bikses un izgriezu arī tās, pēc tam kreklu un apakšveļu.
Pliķēju un rīvēju sevi ar plaukstām, tad atkal apģērbos.
Cepuri biju pazaudējis.
Iekams vilku mugurā frenci, no piedurknēm noārdīju vadmalas zvaigznītes un iebāzu tās iekškabatā pie naudas.
Nauda bija samirkusi, tomēr izjukusi nebija.
Es saskaitīju.
Pāri par trim tūkstošiem liru.
Drēbes bija slapjas un lipa klāt pie miesas; lai asinis riņķotu, sāku sist ar rokām pa sāniem.
Man bija vilnas apakšveļa, un domāju, ka nesasaldēšos, ja nemitīgi kustēšos.
Pistole man bija atņemta uz ceļa, un maksti es tagad pabāzu zem frenča.
Apmetņa nebija, un tāpēc lietū man sala.
Sāku iet gar kanāla malu.
Bija pavisam gaišs, un apkārt bija drēgnums, klajumi un grūtsirdība.
Lauki bija tukši un pielijuši, tālumā viņpus līdzenuma slējās zvana tornis.
Izgāju uz ceļa.
Ieraudzīju tuvojamies karavīrus.
Es kliboju gar ceļa malu, un tie pagāja garām, nelikdamies par mani ne zinis.
Tā bija ložmetējnieku nodaļa un aizsoļoja uz upes pusi.
Es gāju tālāk.
Tajā dienā es šķērsoju Venēcijas līdzenumu.
Tā bija lēzena zemiene un lietū izskatījās vēl lēzenāka.
Jūras pusē bija lagūna un ļoti maz ceļu.
Tie veda gar upju grīvām uz jūru, un, lai tiktu uz priekšu šajā apvidū, jāiet pa takām līdzās attekām.
Soļoju no ziemeļiem uz dienvidiem, biju šķērsojis jau divas dzelzceļa līnijas un vairākus ceļus, un beidzot pa taku nonācu līdz stigai, kas stiepās gar lagūnu.
Tā bija Venēcijas "Triestas maģistrāle ar augstu, platu uzbērumu un dubultsliedēm.
Kreisajā pusē bija pietura, un es ieraudzīju sargkareivjus postenī.
Pa labi bija tilts pār nelielu upīti, kas ieplūda lagūnā.
Sardze stāvēja arī pie šā tilta.
Ejot pāri laukiem uz ziemeļiem, redzēju pa sliedēm aizbraucam vilcienu, kas līdzenumā bija saskatāms jau lielā attālumā, un nodomāju, ka vilciens laikam nāk no Portogruaro.
Es vēroju sardzi un nogūlos uz uzbēruma tā, lai man būtu redzami abi sliežu ceļi.
Sargkareivis panācās uz manu pusi, tad pagriezās un gāja atkal atpakaļ.
Es gulēju un biju izsalcis, un gaidīju vilcienu.
Pirmītējais sastāvs bija ļoti garš, lokomotīve vilkās pavisam lēni, un es biju pārliecināts, ka tajā varētu ielēkt.
Beidzot, kad biju gandrīz zaudējis cerības, ieraudzīju nākam vilcienu.
Lokomotīve tuvojās, pamazām augdama lielāka.
Es paskatījos uz sargkareivi pie tilta.
Viņš staigāja tilta šajā galā, taču otrpus sliedēm.
Viņš mani neredzēs, kad vilciens ies garām.
Nogaidīju, kamēr lokomotīve pienāk tuvāk.
Tā elsdama vilka vagonus.
Vagonu bija ļoti daudz.
Es zināju, ka sargiem jābūt arī vilcienā, un mēģināju saskatīt, kur tie ir, bet, nedrīkstēdams rādīties, nekādi nevarēju saskatīt.
Lokomotīve jau bija man gandrīz blakus.
Kad tā piebrauca klāt, elsdama un pūzdama pat līdzenā vietā, un es redzēju pazibam garām mašīnistu, piecēlos un piegāju tuvu klāt garām ritošajam sastāvam.
Stāvot cieši pie sliedēm, biju mazāk aizdomīgs vilciena sardzei.
Garām pabrauca vairāki «akli» preču vagoni.
Tad ieraudzīju tuvojamies zemu, ar brezentu pārklātu platformas vagonu, tā saukto gondolu.
Es stāvēju, kamēr vagons gandrīz bija garām, tad palēcies ieķēros kāpņu rokturos un uzvilkos augšā.
Ielīdu starp gondolu un nākamo augsto, «aklo» preču vagonu.
Domāju, ka mani neviens nav pamanījis.
Turējos pie rokturiem un tupēju, ar kājām balstīdamies pret sakabi.
Mēs jau bijām netālu no tilta.
Atcerējos sargkareivi.
Kad braucām viņam garām, viņš noskatījās uz mani.
Tas bija gluži jauns zēns, un kaska tam bija par lielu.
Es nicinoši viņu uzlūkoju, un viņš novērsās.
Laikam nodomāja, ka esmu no vilciena pavadoņiem."
Mēs pabraucām sargam garām.
Es vēl redzēju viņa šaudīgo skatienu, kas tagad sekoja citiem vagoniem, tad sāku pētīt, kā piestiprināts brezents.
Tam bija cilpas, un tās bija piesietas ar auklām pie platformas malas.
Izņēmu nazi, pārgriezu auklu un pabāzu apakšā roku.
Zem lietū samirkušā brezenta sataustīju kaut ko cietu.
Es pacēlu galvu un palūkojos.
Uz priekšējā preču vagona platformiņas stāvēja sargkareivis, bet viņš neskatījās šurp.
Es palaidu vaļā rokturus un palīdu zem brezenta.
Piere atsitās pret kaut ko, un es dabūju pamatīgu belzienu un sajutu asinis uz sejas, tomēr līdu tālāk un laidos garšļaukus.
Tad apgriezos un nostiprināju brezentu.
Es gulēju zem brezenta blakus šautenēm.
Tās oda pēc eļļas un smērvielām.
Gulēju un klausījos, kā lietus pakšķina pa brezentu un pret sliedēm klaudz vagonu riteņi.
Te iespraucās vārga gaismiņa, un es gulēju un skatījos uz šautenēm.
Tās bija brezenta apvalkos.
Laikam pārved no trešās armijas, nodomāju.
Puns man uz pieres bija uztūcis, bet asiņošana apstājās, jo es gulēju mierīgi, ļaudams asinīm sarecēt, tad nokasīju sakaltušās asinis, atstādams tās tikai uz vāts.
Sāpēt nesāpēja.
Man nebija kabatas lakatiņa, un es, sataustījis brūci, nomazgāju sarecējušās asinis lietus ūdenī, kas pilēja no brezenta, un noslaucīju frenča piedurknē.
Negribēju pievērst sev uzmanību.
Sapratu, ka man jātiek ārā no vilciena, pirms tas iebrauks Mestrē, jo par šautenēm taču kāds interesēsies.
Tik daudz ieroču nebija, lai par tiem neliktos zinis.
Biju briesmīgi izsalcis.
XXXII NODAĻA
Es gulēju zem brezenta uz platformas vagona blakus šautenēm un biju slapjš, pārsalis un ļoti izsalcis.
Beidzot apgriezos uz vēdera, uzlicis galvu uz rokām.
Celis bija stīvs, bet to varēja paciest.
Valentīni ar manu celi bija pastrādājis brīnumus.
Pusi no atkāpšanās ceļa biju mērojis kājām un labu gabalu nopeldējis pa Taljamento ar viņa celi.
Tas patiešām bija viņa celis.
Otrs bija mans.
Ārsts ar taviem locekļiem dara brīnumus, un tad tie vairs nepieder tev.
Galva bija mana un vēders arī.
Tas juta šausmīgu izsalkumu.
Visas iekšas griezās riņķī.
Galva bija mana, bet, ko ar tādu iesākt, tā nespēja domāt, tikai atcerēties "un arī ne pārāk daudz."
Atcerējos Ketrinu, bet sapratu, ka sajukšu prātā, domādams par viņu, nezinot, vai viņu kādreiz vēl redzēšu, tāpēc centos nedomāt par viņu, tikai mazdrusciņ un tikai tad, kad vagons lēni ripo uz priekšu un riteņi klab un zem brezenta ir puskrēsla, un es domās guļu ar Ketrinu uz vagona grīdas.
Grūta guļa uz cietās vagona grīdas, un tikpat grūti ir nedomāt, tikai apjaust, ka pārāk ilgi esi bijis prom, un drēbes ir slapjas, un ik pa brīdim grīdas dēļi mazliet sakustas un tu jūties viens un vientuļš, viscaur slapjš, un sievas vietā tev ir cieta grīda.
Nevar mīlēt nedz vagona grīdu, nedz šautenes brezenta apvalkos, nedz ar vazelīnu ieziesta metāla smaržu, nedz arī brezentu, kam cauri sūcas lietus, tomēr ir ļoti labi zem brezenta un patīkami gulēt blakus šautenēm; un to, kuru mīli, Šobrīd tu pat nespēj iedomāties, šeit patlaban tu raugies ar skaidru un vēsu skatienu, pat ne ar vēsu, drīzāk gan ar skaidru un tukšu skatienu.
Gulēdams uz vēdera, tu skaties tukšumā pēc tam, kad esi bijis liecinieks, kā viena armija atkāpjas un otra iet uz priekšu.
Tu esi pametis savas automašīnas un savus ļaudis, tāpat kā veikala administrators ugunsgrēkā pamet savu preci.
Un nekas nav bijis apdrošināts.
Tu esi brīvs.
Tev vairs nav nekādu pienākumu.
Ja administratorus pēc ugunsgrēka universālveikalā šauj nost par to, ka viņi runā ar akcentu, kaut gan vienmēr tā runājuši, tad, protams, no administratoriem nevar gaidīt, lai viņi atgriežas, kad veikals atkal sāk tirgot.
Viņiem jāmeklē cita nodarbošanās, ja vien viņi atrod citu nodarbošanos un policija viņus nenoķer.
Dusmas bija aizskalotas prom upes ūdeņos līdz ar pienākuma apziņu.
Kaut gan tas viss jau pagaisa brīdī, kad karabiniera roka sagrāba manu apkakli.
Labprāt būtu aizmetis šo uniformu, lai gan es daudz nebēdāju par ārieni.
Biju norāvis zvaigznītes "gan tikai ērtības labad.
Tas nebija goda jautājums.
Es nebiju pret viņiem.
Es biju izstājies.
Lai viņiem labi klājas.
Viņu vidū bija krietni un braši, un gudri, un saprātīgi cilvēki, viņi to ir pelnījuši.
Bet es šajā spēlē vairs nepiedalījos un vēlējos, kaut šis sasodītais vilciens nonāktu Mestrē un es varētu paēst un izmest visu no galvas.
Man bija diezgan."
Piani pateiks, ka mani nošāva.
Bet tiem, ko nošauj, pārmeklē kabatas un izņem dokumentus.
Manu dokumentu nebūs.
Mani uzskatīs par noslīkušu.
Diez kādas ziņas par mani nonāks līdz Savienotajām Valstīm?
Miris pēc ievainojumiem un tamlīdzīgi.
Ak dievs, kā man gribas ēst!
Diez kāds liktenis piemeklējis mācītāju?
Un Rinaldi?
Viņš droši vien atrodas Pordenonē.
Ja vien nav atkāpušies vēl tālāk.
Jā, es tagad viņu nekad vairs neredzēšu.
Es tagad vairs neredzēšu nevienu no viņiem.
Šis posms ir noslēdzies.
Diez vai viņam bija sifiliss.
Tā nemaz neesot nopietna slimība, ja to laikus sākot ārstēt.
Bet kā viņš uztraucās.
Es arī būtu uztraucies.
Kurš gan nebūtu uztraucies.
Es nebiju radīts, lai domātu.
Es biju radīts, lai ēstu.
Ak, dievs, tik tiešām!
Ēst un dzert, un gulēt ar Ketrinu.
Varbūt šonakt.
Nē, tas nebija iespējams.
Laikam sasodīti drīz vajadzēs braukt prom.
Viņa brauks līdzi.
Es zinu, viņa brauks.
Kad mēs brauksim?
Jāpadomā.
Metās krēsla.
Es gulēju un domāju, uz kurieni mēs varētu braukt.
Pasaule ir plaša.
CETURTĀ DAĻA
XXXIII NODAĻA
Es izlēcu no vilciena, kad tas palēnināja gaitu, agri no rīta pirms gaismas pienākdams Milānas stacijā.
Šķērsoju sliedes un izmanījos starp kaut kādām ēkām, un nokļuvu uz ielas.
Vīna veikaliņš jau bija atvērts, un es iegāju iedzert kafiju.
Smaržoja pēc agra rīta, uzslaucītiem putekļiem, karotēm kafijas glāzēs un pēc slapjiem aplīšiem, ko uz galda atstājušas vīna glāzes.
Pats īpašnieks stāvēja aiz letes.
Divi kareivji bija apsēdušies pie galdiņa.
Turpat pie letes izdzēru glāzi kafijas un apēdu riecienu maizes.
Kafija bija pelēka, jo tai bija pieliets piens, un es ar garoziņu no virsas noņēmu plēvīti.
Īpašnieks skatījās uz mani.
"Negribat glāzi grapas?"
"Nē, paldies."
"Uz mana rēķina," viņš sacīja un pielēja mazu glāzīti un pastūma uz manu pusi.
"Kas notiek frontē?"
"Nezinu."
"Piesūkušies," viņš noteica, ar roku parādīdams uz abiem kareivjiem.
Laikam gan.
Tie izskatījās piesūkušies.
"Pastāstiet," viņš sacīja, "kas notiek frontē!"
"Nekā nezinu par fronti."
"Es redzēju jūs skrienam pa uzbērumu.
Jūs izlēcāt no vilciena."
"Visi atkāpjamies."
"Avīzes es lasu.
Kas īsti notiek?
Vai beigas?"
"Nedomāju."
Viņš no vēderīgas pudeles ielēja glāzē grapu.
"Ja jums draud nepatikšanas, es varu palīdzēt!"
"Nav nekādu nepatikšanu."
"Ja jums draud nepatikšanas, palieciet pie manis."
"Kur tad?"
"Šajā mājā.
Jūs nebūsiet vienīgais.
Visi, kam kaut kādas nepatikšanas, paliek te."
"Un daudz ir tādu?"
"Kādas nu kuram nepatikšanas!
Jūs esat dienvidamerikānis?"
"Nē."
"Spāniski runājat?"
"Mazliet."
Viņš noslaucīja leti.
"Tikt pāri robežai ir grūti, tomēr neiespējami nav."
"Nedomāju to darīt."
"Jūs te varat palikt, cik ilgi gribat.
Redzēsiet, kas esmu par cilvēku!"
"Man tagad jāiet, bet es iegaumēšu adresi un kādreiz iegriezīšos."
Viņš papurināja galvu.
"Jūs nenāksiet atpakaļ, ja tā runājat.
Man likās, jums tiešām nepatikšanas."
"Nepatikšanu man nav.
Bet drauga adresi es protu novērtēt."
Es noliku uz letes desmit liru samaksai par kafiju.
"Iedzeriet grapu kopā ar mani," teicu.
"Tas nav nepieciešams."
"Dzeriet!"
Viņš pielēja abas glāzes.
"Atcerieties," viņš sacīja.
"Nāciet uz šejieni!
Nevienam citam neuzticieties!
Te būsiet drošībā."
"Esmu par to pārliecināts."
"Jūs esat pārliecināts?"
"Jā."
Viņš izskatījās noraizējies.
"Klausieties, ko es jums teikšu!
Nestaigājiet šajā mundierī!"
"Kāpēc?"
"Uz piedurknēm ļoti skaidri var redzēt, kur noārdītas zvaigznītes.
Drēbe ir citā krāsā."
Es neatbildēju.
"Ja jums nav papīru, es varu pagādāt."
"Kādus papīrus?"
"Atvaļinājuma apliecību."
"Nekādi papīri nav vajadzīgi.
Tie man ir."
"Bet, ja jums nepieciešami papīri, es varu sagādāt, kādus vien gribat."
"Cik maksā tādi papīri?"
"Atkarībā no tā, kādi.
Cena ir mērena."
"Man tie nav vajadzīgi."
Viņš paraustīja plecus.
"Man viss kārtībā," es teicu.
"Neaizmirsīšu."
"Vēl tiksimies," viņš noteica.
"Katrā ziņā."
Izgājis ārā, es turējos tālāk no stacijas, jo tur stāvēja kara policija, un pie mazā parka sēdos ormanī.
Ormanim pateicu hospitāļa adresi.
Hospitālī vispirms iegriezos šveicara mājiņā.
Viņa sieva metās man ap kaklu.
Pats šveicars kratīja man roku.
"Jūs esat atgriezies.
Jūs esat vesels."
"Jā."
"Vai brokastis ēdāt?"
"Jā."
"Kā jums klājas, Tenente?
Kā jums klājas?"
šveicara sieva prašņāja.
"Labi."
"Varbūt visi kopā paēdīsim brokastis?"
"Nē, paldies.
Sakiet" vai mis Bārklija patlaban ir hospitālī?
"Mis Bārklija?"
"Angliete, māsa."
"Viņa iemīļotā," sieva noteica.
Viņa papliķēja man pa roku un pasmaidīja.
"Nē," šveicars teica.
"Viņa ir aizbraukusi."
Man sažņaudzās sirds.
"Jūs noteikti zināt?
Es domāju to slaido, blondo, jauno anglieti."
"Zinu noteikti.
Viņa aizbrauca uz Strezu."
"Kad aizbrauca?"
"Pirms divām dienām kopā ar otru anglieti."
"Ak tā," es sacīju.
"Es jums kaut ko palūgšu.
Nesakiet nevienam, ka esat mani redzējuši.
Tas ir ļoti svarīgi."
"Nevienam pašam neteikšu," šveicars apsolīja.
Es sniedzu viņam desmit liras.
Viņš neņēma.
"Es jums apsolu, ka nevienam nesacīšu," viņš teica.
"Naudu man nevajag."
"Ko mēs vēl varētu darīt jūsu labā, Signor Tenente?"
jautāja sieva,
"Tikai to, ko lūdzu."
"Mēs būsim mēmi kā zivis," šveicars noteica.
"Paziņojiet man, ja rodas kāda vajadzība!"
"Labi," es sacīju.
"Uz redzēšanos!
Es jūs vēl apciemošu."
Abi stāvēja durvīs, pavadīdami mani ar acīm.
Es iekāpu ormanī un pateicu Simonsa adresi; tas bija mans paziņa, kurš šeit mācījās dziedāt.
Simonss dzīvoja labu gabalu ārpus pilsētas uz Porta Magenta pusi.
Viņš vēl bija gultā un samiegojies, kad ierados.
"Jūs, Henrij, briesmīgi agri ceļaties," viņš sacīja.
"Es iebraucu ar rīta vilcienu."
"Ko nozīmē visa šī atkāpšanās?
Jūs bijāt frontē?
Vai nevēlaties cigareti?
Tur uz galda tai kastītē."
Lielajā istabā pie sienas stāvēja gulta, pianīno viņā galā pie pretējās sienas un vēl kumode un galds.
Es apsēdos uz krēsla blakus gultai.
"Esmu ķezā, Sim," es teicu.
"Es vienmēr esmu ķezā.
Nesmēķēsiet?"
"Nē.
Kā būtu iespējams tikt uz Šveici?"
"Jums?
Itālieši jūs nelaidīs pāri robežai."
"Jā.
To es zinu.
Bet šveicieši?
Ko tie darīs?"
"Viņi jūs internēs."
"Zinu.
Bet kā tas notiek?"
"Nekā sevišķa.
Pavisam vienkārši.
Jūs varat braukāt, kur vēlaties.
Laikam tikai jāpiesakās vai kas tamlīdzīgs.
Kāpēc jums tas vajadzīgs?
Vai bēgat no policijas?"
"Pagaidām vēl nekas nav skaidrs."
"Ja negribat stāstīt, nestāstiet.
Bet interesanti būtu dzirdēt.
Te viss klusu un mierīgi.
Pjačencā es pamatīgi izgāzos."
"Ko jūs sakāt!"
"Jā, jā, man izgāja nelāgi.
Kaut gan dziedāju labi.
Gribu vēlreiz pamēģināt šejienes operteātrī Lyrico."
"Es arī labprāt paklausītos."
"Cik laipni.
Jums lielas nepatikšanas?"
"Nezinu."
"Ja negribat stāstīt, nestāstiet.
Kā jūs tikāt prom no šīs nolādētās frontes?"
"Man bija tāda sajūta" nu ir diezgan.
"Krietns zēns.
Es vienmēr esmu teicis, ka jums ir galva uz pleciem.
Vai varu kaut kā palīdzēt?"
"Jūs esat ļoti aizņemts."
"Itin nemaz, mans dārgais Henrij.
Itin nemaz.
"Mēs esam vienā augumā.
Vai jūs neaizietu nopirkt man civilapģērbu?
Man ir uzvalki, bet tie visi Romā,"
"Jūs tur dzīvojāt, vai ne?
Riebīga pilsēta.
Kā jūs varējāt tur dzīvot?"
"Gribēju kļūt par arhitektu."
"Nenokļuvāt īstajā vietā.
Drēbes nepērciet!
Es jums došu, kādas vien vēlaties.
Es jūs tā apģērbšu, ka izskatīsieties neatvairāms.
Ejiet manā ģērbistabā!
Tur ir sienas skapis.
Ņemiet, kas jums patīk.
Mīļais draugs, jums itin nekas nav jāpērk."
"Varbūt tomēr nopirkt, Sim."
"Mīļais draugs, man vieglāk ir iedot jums drēbes nekā iet ārā un pirkt.
Vai pase jums ir?
Bez pases tālu netiksiet."
"Jā.
Pase vēl ir."
"Tad apģērbieties, mīļais draugs, un prom uz veco labo Helvēciju!"
"Tas nav tik vienkārši.
Vispirms man jātiek Strezā."
"Ideāli, mīļais draugs!
Celieties pāri ar laivu!
Ja es nebūtu pasācis dziedāt, brauktu jums līdzi.
Un tomēr braukšu."
"Jūs tur varētu jodelēt."
"Mīļais draugs, un jodelēšu arī.
Es tomēr protu dziedāt.
Un tas ir pats dīvainākais."
"Skaidrs, ka jūs protat dziedāt."
Viņš atlaidās gultā, smēķēdams cigareti.
"Nevajag pārsteigties.
Un tomēr es protu dziedāt.
Tas ir sasodīti jocīgi, bet tā nu ir.
Man patīk dziedāt.
Klausieties!"
Viņš nodārdināja kaut ko no «Afrikānietes», kakls saspringa, dzīslas izspiedās.
"Es protu dziedāt," viņš teica.
"Vai nu kādam patīk, vai nepatīk."
Paskatījos pa logu.
"Iešu atlaist ormani."
Es nogāju lejā un samaksāju ormanim."
XXXIV NODAĻA
Civildrēbēs jutos kā masku ballei saģērbts.
Biju ļoti ilgi staigājis formā, un man bija tāda sajūta, ka neviens drēbes gabals nesēž uz kauliem.
Bikses plivinājās.
Milānā es nopirku biļeti uz Strezu.
Nopirku arī jaunu cepuri.
Sima cepure man nederēja, bet uzvalks bija pašā laikā.
Tas oda pēc tabakas, un, kad es sēdēju kupejā un lūkojos ārā pa logu, bija tāda sajūta, ka jaunā cepure ir pavisam jauna, bet uzvalks pagalam vecs.
Jutos tikpat skumjš kā pielijušais Lombardijas līdzenums aiz vagona loga.
Kupejā sēdēja daži lidotāji, bet tie par mani nelikās ne zinis.
Viņi vairījās skatīties uz mani, jo civilos manā vecumā dziļi nicināja.
Es nejutos aizvainots.
Agrāk pats būtu viņus aizvainojis un meklējis kašķi.
Viņi izkāpa Gallaratā, un es biju laimīgs, ka paliku viens.
Man bija avīze, bet es to nelasīju, jo negribējās lasīt par karu.
Gribējās aizmirst karu.
Biju noslēdzis separātu mieru.
Es jutos briesmīgi vientuļš un biju laimīgs, kad vilciens apstājās Strezā.
Cerēju stacijā ieraudzīt šveicarus no viesnīcām, taču neviena nemanīju.
Stacijā sameklēju kādu vīru un pajautāju, vai viņš nezina, kuras viesnīcas ir atvērtas.
«Grand Hôtel des lles Borromées» bija atvērta un vēl dažas mazas viesnīciņas, kas darbojās cauru gadu.
Es lietū devos uz Iles Borromées» viesnīcu ar ceļasomu rokā.
Tad ieraudzīju tuvojamies ratus un pamāju ormanim.
Būs labāk, ja piebraukšu ar ormani.
Mēs piebraucām pie lielās viesnīcas galvenās ieejas, un mums pretī iznāca šveicars ar lietussargu un bija pati laipnība.
Es noīrēju labu istabu.
Tā bija liela un gaiša, ar skatu uz ezeru.
Patlaban virs ezera blīvējās mākoņi, bet saulainā laikā ezers droši vien ir skaists.
Sacīju, ka gaidu atbraucam sievu.
Te stāvēja liela divguļamā gulta, letto matrimoniale31, pārklāta ar atlasa segu.
Viesnīca bija ļoti grezna.
Vispirms izgāju cauri gariem gaiteņiem, tad pa platām kāpnēm devos lejā bārā.
Bārmenis bija mans paziņa, un es apsēdos uz augsta ķeblīša un pasūtīju sālītas mandeles un smalki sagrieztus ceptus kartupeļus.
Martini bija vēss un dzidrs.
"Ko jūs te darāt in borghese32?"
jautāja bārmenis, kad bija izdzerts otrs martini.
"Esmu atvaļinājumā.
Veseļojos."
"Neviena cilvēka.
Nezinu, kāpēc vēl neslēdz ciet."
"Un kā ar makšķerēšanu?"
"Izvilku dažas skaistas foreles.
Šajā gadalaikā ķeras skaistas foreles,"
"Vai saņēmāt tabaku, ko es jums sūtīju?"
"Jā.
Un jūs saņēmāt manu atklātni?"
Es smējos.
Tabaku viņam nebiju varējis pagādāt.
Viņš vēlējās amerikāņu pīpes tabaku, un mani radinieki to vairs nesūtīja, vai arī tā bija kaut kur konfiscēta.
Lai nu kā, bet pienākusi tā nebija.
"Kaut kur sagrabināšu kādu šņaucienu," es apsolīju.
"Pasakiet, lūdzu," vai neesat pilsētā manījis divas anglietes!
Aizvakar esot atbraukušas.
"Viesnīcā nav."
"Žēlsirdīgās māsas."
"Divas māsas redzēju gan.
Pagaidiet, es uzzināšu, kur viņas apmetušās!"
"Viena no tām ir mana sieva," es teicu.
"Esmu atbraucis sastapties ar viņu."
"Otra ir mana sieva."
"Es nejokoju."
"Neņemiet ļaunā šo muļķīgo joku," viņš teica.
"Es nesapratu."
Viņš aizgāja un labu brīdi neatgriezās.
Ēdu olīvas, sālītas mandeles, ceptus kartupeļus un spogulī, kas atradās aiz bāra, aplūkoju sevi, kāds izskatos privātdrēbēs.
Viesmīlis nāca atpakaļ.
"Viņas apmetušās mazajā viesnīcā pie stacijas," viņš teica,
"Un kā ar sendvičiem?"
"Es pazvanīšu, lai atnes.
Saprotiet, te nekā nav, tāpēc ka nav cilvēku!"
"Vai tad pavisam tukšs?"
"Viens otrs paretam iegriežas."
Sendvičus atnesa, un es noēdu trīs un izdzēru vēl divus martini.
Nekad nebiju dzēris tik vēsu un dzidru vīnu.
Sāku atkal justies kā civilizēts cilvēks.
Pārāk ilgi biju pārticis no sarkanvīna, maizes, siera, sliktas kafijas un grapas.
Sēdēju uz augsta ķeblīša iepretī skaistam mahagonijam, bronzai un spoguļiem un nedomāju itin neko.
Viesmīlis man kaut ko jautāja.
"Nerunājiet par karu," es sacīju.
Karš man bija jau kaut kur tālu tālu.
Varbūt kara nemaz nav bijis.
Ketrina un Helēna Fērgusone ēda pusdienas, kad es ierados viesnīcā, kur viņas bija apmetušās.
Fērgusone kaut ko stāstīja.
Tiklīdz iegāju, viņa apklusa.
"Tas esi tu!"
Ketrina teica.
Viņas seja atplauka.
Viņa izskatījās pārāk laimīga, lai ticētu savām acīm.
Es noskūpstīju viņu.
Ketrina nosarka, un es apsēdos pie galda.
"Ko jūs te darāt?
Vai ēdis esat?"
"Nē."
Ienāca meitene, kas apkalpoja pie galda, un es palūdzu, lai atnes man šķīvi.
Ketrina visu laiku lūkojās manī laimīgām acīm.
"Ko jūs te darāt civilā?"
Fērgusone noprasīja.
"Esmu ministru kabinetā."
"Ķezā esat."
"Nebēdājiet, Fērdži!
Nemaz nebēdājiet!"
"Kā es varu nebēdāt.
Zinu, kādā nelaimē esat iegrūdis šo meiteni!
Nav nekāds prieks jūs ieraudzīt,"
Ketrina man uzsmaidīja un zem galda piedūrās ar kāju.
"Neviens mani nav iegrūdis nelaimē, Fērdži.
Pati esmu uzņēmusies savu nelaimi,"
"Es viņu ciest nevaru," Fērgusone sacīja.
"Viņš ir izpostījis jūsu dzīvi ar savām zemiskajām itāliešu viltībām.
Amerikāņi ir vēl sliktāki nekā itālieši."
"Toties skoti ir tik šķīsti," Ketrina noteica,
"Par to es nerunāju.
Es runāju par itāliešu zemiskumu."
"Vai tad es esmu zemisks, Fērdži?"
"Jā.
Vēl daudz ļaunāk.
Jūs esat tāds kā čūska.
Čūska itāliešu formā, apmetni ap pleciem."
"Pašlaik taču neesmu itāliešu formā."
"Tas lieku reizi pierāda jūsu viltību.
Jums visu vasaru bija mīlas romāns ar šo meiteni, kamēr pagādājāt viņai bērnu, un tagad droši vien manīsieties prom."
Es uzsmaidīju Ketrinai, un viņa uzsmaidīja man.
"Mēs abi manīsimies prom," Ketrina sacīja.
"Jūs abi esat ar vienu slotu perami," Fērgusone noteica.
"Es kaunos par jums, Ketrina Bārklija.
Jums nav ne kauna, ne goda, jūs esat tikpat viltīga kā viņš."
"Nevajag, Fērdži," Ketrina sacīja un papliķēja viņas roku.
"Nerājiet mani.
Mēs mīlam viens otru, jūs to zināt."
"Ņemiet nost roku," Fērgusone teica.
Viņas vaigi dega.
"Ja jums kaut drusciņ būtu kauna, tad viss būtu citādi.
Bet jūs jau esat dievs zina kurā mēnesī un domājat, ka tas ir kāds joks, un vēl smaidāt kā maija saulīte, jo jūsu pavedējs atgriezies.
Jums nav kauna un nav goda jūtu."
Viņa sāka raudat.
Ketrina piecēlās un aplika roku viņai ap pleciem.
Kad Ketrina tā stāvēja, mierinādama Fērgusoni, es viņas augumā neredzēju nekādu pārmaiņu.
"Man vienalga," Fērgusone čukstēja.
"Bet tas ir šausmīgi."
"Nu, nu, būs jau labi, Fērdži," Ketrina viņu mierināja.
"Es nokaunēšos.
Neraudiet, Fērdži!
Neraudiet, mīļā Fērdži!"
"Es neraudu," Fērgusone šņukstēja.
"Es neraudu.
Viņa nevar man aizliegt jūs ienīst.
Jūs netīrais, zemiskais amerikāņu itālietis!"
No raudāšanas viņai acis un deguns bija sarkani.
Ketrina man uzsmaidīja.
"Neuzsmaidiet viņam, kad jūsu roka ir man ap pleciem."
"Fērdži, jūs neapdomājat, ko runājat."
"Zinu," Fērgusone šņukstēja.
"Nevajag ņemt mani par pilnu.
Esmu tik satraukta.
Sarunāju diezin ko.
Pati zinu.
Vēlos, lai jūs abi būtu laimīgi."
"Mēs esam laimīgi," Ketrina sacīja.
"Mana mīļā Fērdži."
Fērgusone atkal raudāja.
"Negribu jums tādu laimi.
Kāpēc jūs neapprecaties?
Jums varbūt jau ir sieva?"
"Nē," es sacīju.
Ketrina smējās.
"Tur nav ko smieties," Fērgusone sacīja.
"Daudziem no viņiem ir sievas."
"Mēs salaulāsimies, Fērdži," Ketrina teica, "jums par prieku."
"Ne jau man par prieku.
Pašiem derētu padomāt."
"Tas aiz nevaļas."
"Jā.
Zinu.
Nav vaļas, bērni jāgādā!"
"Jā," Ketrina sacīja.
"Ja viņš to vēlēsies."
"Un es?"
"Jums bail palikt vienai?"
"Jā."
"Tad palieku tepat."
"Nē, brauciet viņam līdz!
Brauciet tūlīt!
Es negribu jūs abus redzēt kopā."
"Pusdienas gan paēdīsim."
"Nē.
Ejiet tūlīt prom!"
"Fērdži, esiet taču prātīga!"
"Es teicu, tūlīt pazūdiet!
Abi divi!"
"Tad iesim arī," es sacīju.
Man bija apnikusi šī Fērgusone.
"Jūs gribat aiziet.
Jūs gribat, lai es pat pusdienas ēdu viena.
Allaž esmu vēlējusies aizbraukt pie Itālijas ezeriem, un nu, redz, kā iznācis.
Vai, vai," viņa šņukstēja, tad paskatījās uz Ketrinu, un viņai aizžņaudzās elpa.
"Mēs paliksim, kamēr paēdīsim pusdienas," Ketrina sacīja.
"Un es jūs nepametīšu vienu, ja gribat, lai palieku.
Es jūs nepametīšu vienu, Fērdži."
Es gribu, lai jūs ejat.
Es gribu, lai jūs ejat."
Lūdzu, neklausieties manī!"
Meiteni, kas mūs apkalpoja, šī raudāšana bija pagalam apmulsinājusi.
Tagad, atnesusi otro ēdienu, viņa likās mierīgāka, laikam nopratusi, ka viss nokārtojies.
Nakts viesnīcā, mūsu istabā, aiz durvīm garš, tukšs gaitenis, un mūsu kurpes pie durvīm, biezs paklājs uz grīdas, aiz loga līst lietus, bet istabā gaiši un patīkami, un omulīgi; tad tumsa un satraukums, guļot tīrajos palagos ērtajā gultā, jūtot, ka esam mājās, ka neesam vairs vientuļi, ja tumsā atmostamies, otrs ir tepat blakus, nevis kaut kur projām; viss pārējais ir nereāls.
Kad nogurām, laidāmies miegā, un, ja pamodāmies, tad reizē, un ne mirkli nebijām vientuļi.
Reizēm vīrietis vēlas būt viens, arī sieviete vēlas būt viena, un, ja abi mīl viens otru, rodas greizsirdība, bet es tiešām varu sacīt, ka ar mums tā nebija.
Mēs jutāmies vieni, kad bijām kopā, vieni pret pārējo pasauli.
Agrāk to nebiju izjutis.
Agrāk ar citām sievietēm es tomēr jutos vientuļš, un tā ir pati skaudrākā vientulība.
Bet, kad mēs ar Ketrinu bijām kopā, nekad nejutāmies vientuļi un ne no kā nebaidījāmies.
Es zinu, naktī nav tā kā dienā, naktī viss ir citādi; to, kas bijis naktī, dienā nav iespējams izprast, jo tad tas neeksistē, vientuļš cilvēks naktī savu vientulību izjūt vēl baismīgāk.
Bet kopā ar Ketrinu nakts bija tāda pati kā diena, pat jaukāka.
Ja cilvēki šajā pasaulē ienāk ar tik lielu drosmi, pasaulei viņi jāievaino, lai salauztu, un pasaule viņus arī ievaino.
Pasaule salauž ikvienu, un daudzi lūzdami kļūst stipri.
Tos, kurus nevar salauzt, nonāvē.
Nonāvē pašus labākos un pašus cēlākos, un pašus drosmīgākos "visus bez izšķirības.
Ja arī neesi ne labs, ne cēls, ne drosmīgs, tikpat vari būt drošs, ka arī tevi nonāvēs, tikai bez sevišķas steigas."
Atceros, kā pamodos no rīta.
Ketrina vēl gulēja, un pa logu istabā ieplūda saules gaisma.
Lietus vairs nelija, un es izkāpu no gultas un pa auksto grīdu aizgāju līdz logam.
Lejā bija parks, patlaban kails, tomēr skaisti uzkopts, grantēti celiņi, koki, akmens žogs pie ezera, un pats ezers saules mirdzā un aiz tā kalni.
Es stāvēju pie loga un skatījos, un pagriezies ieraudzīju "Ketrina ir pamodusies un vēro mani."
"Kā jūties, mīļais?"
viņa jautāja.
"Vai nav skaista diena?"
"Un kā tu jūties?"
"Lieliski.
Cik naktī bija labi."
"Vai negribas ēst?"
Viņai gribējās ēst.
Arī man gribējās, un mēs paēdām brokastis gultā, pa logu iespīdēja novembra saule, un man uz ceļiem paplāte ar brokastīm.
"Avīzi negribi lasīt?
Hospitālī tu vienmēr prasīji avīzi."
"Nē," es sacīju.
"Negribu avīzi."
"Vai tad tik ļauni, ka tu pat negribi avīzē lasīt par to?"
"Gan pastāstīšu, ja kādreiz spēšu to visu aptvert."
"Bet vai tevi nearestēs, ja noķers bez formas?"
"Droši vien nošaus."
"Tad nedrīkstam te palikt.
Jābēg pāri robežai."
"Esmu par to jau domājis."
"Mums jātiek pāri.
Mīļais, nedrīkst tik vieglprātīgi riskēt.
Pastāsti, kā tu no Mestres tiki līdz Milānai!"
"Ar vilcienu.
Tad man bija uniforma."
"Un tev nedraudēja briesmas?"
"Ne sevišķi.
Man bija veca braukšanas atļauja.
Mestrā es izlaboju datumu."
"Mīļais, tevi kuru katru brīdi var arestēt.
Es to nevēlos.
Tas būtu muļķīgi.
Kas ar mums notiks, ja tevi saņems ciet?"
"Nedomāsim par to!
Man apnicis domāt."
"Ko tu darīsi, ja nāks tevi arestēt?"
"Šaušu."
"Nu redzi, cik vieglprātīgs tu esi, es tevi nelaidīšu ārā no viesnīcas līdz aizbraukšanai."
"Uz kurieni lai braucam?"
"Lūdzu, nerunā tā, mīļais!
Mēs brauksim turp, kurp vien tu gribēsi.
Lūdzu, saki, uz kurieni, un tūlīt brauksim."
"Otrpus ezera ir Šveice, varbūt laisties pāri."
"Tas būtu jauki."
Debesis apmācās, un ezers satumsa.
"Kaut mums nebūtu visu laiku jādzīvo kā noziedzniekiem," es sacīju.
"Mīļais, nerunā tā!
Tu taču nedzīvo ilgi kā noziedznieks.
Un mēs nekad nedzīvosim kā noziedznieki.
Mēs vēl skaisti dzīvosim."
"Es jūtos kā noziedznieks.
Esmu dezertējis no armijas."
"Mīļais, lūdzu, padomā, ko tu runā.
Tā nav dezertēšana.
Tā taču tikai itāliešu armija."
Es iesmējos.
"Cik pareizi tu pateici.
Iesim atpakaļ gultā!
Gultā viss šķiet skaisti."
Pēc brīža Ketrina sacīja: "Tu taču nejūties kā noziedznieks, vai ne?"
"Nē," es atbildēju.
"Kad esmu kopā ar tevi, tad ne."
"Tu esi kā tāds aušīgs puika," viņa sacīja.
"Bet es tevi pieskatīšu.
Vai tas nav brīnišķīgi, mīļais, ka man no rītiem vairs nav nelabi?"
"Neizsakāmi."
"Tu nemaz neproti novērtēt, kāda tev jauka sieva.
Bet vienalga.
Es atradīšu tādu vietu, kur tevi nevarētu arestēt, un tad mēs dzīvosim kā pasakā."
Brauksim tūlīt.
"Brauksim, mīļais!
Es braukšu, kad un uz kurieni vien tu vēlēsies."
"Nedomāsim ne par ko."
"Nedomāsim."
XXXV NODAĻA
Ketrina gāja gar ezermalu uz mazo viesnīcu apciemot Fērgusoni, bet es sēdēju bārā un lasīju laikrakstu.
Bārā bija ērti ādas krēsli, un es ieslīgu vienā no tiem un lasīju, kamēr ienāca bārmenis.
Armija nebija apstājusies pie Taljamento.
Atkāpusies līdz Pjavei.
Es atcerējos Pjavi.
Dzelzceļa stiga to šķērsoja pie Sandonas ceļa uz fronti.
Te upe bija dziļa un lēna, un pavisam šaura.
Vairāk uz lejteces pusi bija moskītu purvi un attekas.
Tur bija dažas skaistas villas.
Kādreiz pirms kara, kad devos uz Cortina d’Ampezzo, es vairākas stundas pa kalnu ceļiem braucu gar krastu.
Augšā kalnos upe izskatījās pēc foreļu strauta ar seklām sērām un atvariem klinšu ēnā.
Pie Kadores ceļš aizgriezās prom no upes.
Diez kā armija tiks leja no kalniem.
Ienāca bārmenis.
"Grāfs Grefijs apjautājās par jums," viņš sacīja.
"Kas?"
"Grāfs Grefijs.
Atcerieties, tas vecais vīrs, kas te dzīvoja, kad jūs toreiz bijāt atbraucis."
Vai viņš ir šeit?
"Jā, kopā ar brāļameitu.
Es viņam teicu, ka jūs esat atbraucis.
Viņš grib ar jums saspēlēt biljardu."
"Kur viņš ir?"
"Aizgāja pastaigāties."
"Kā viņš jūtas?"
"Ir netaisās novecot.
Vakar pirms pusdienām izdzēra trīs šampanieša kokteiļus."
"Kā viņam veicas biljardā?"
"Labi.
Mani viņš sasit.
Kad es pastāstīju, ka jūs esat šeit, viņš nopriecājās.
Te viņam nav partnera."
Grāfam Grefijam bija deviņdesmit četri gadi.
Šis vecais vīrs ar sirmiem matiem un ūsām un izsmalcinātām manierēm bija Meterniha laikabiedrs.
Viņš bija atradies diplomātiskajā dienestā gan Austrijā, gan Itālijā, un viņa dzimšanas dienas svinības Milānas sabiedriskajā dzīvē bija vesels notikums.
Viņš bija nolēmis nodzīvot līdz simt gadiem un biljarda spēlē bija lokans un izveicīgs "kas to būtu domājis no deviņdesmit četrus gadus veca sausnēja večuka.
Es to atzinu par lielisku paradumu, un viņš man deva handikapu" piecpadsmit punktus uz simta "un tomēr uzvarēja."
"Kāpēc jūs man neteicāt, ka viņš ir šeit?"
"Aizmirsu."
"Kas vēl ir šeit?"
"Neviens no jūsu paziņām.
Pavisam te tikai seši cilvēki."
"Ko jūs patlaban darāt?"
"Neko."
"Iesim pazvejot."
"Kādu stundiņu varētu."
"Iesim!
Atnesiet makšķeri ar spoli!"
Bārmenis uzvilka mēteli, un mēs izgājām ārā.
Devāmies uz ezermalu un paņēmām laivu, un es apsēdos pie airiem un bārmenis laivas pakaļgalā un ielaida ūdenī auklu ar vizuli un smagu gremdi galā; ar šādu makšķeri velk ezera foreles.
Mēs airējām gar krastu, bārmenis turēja auklu un šad tad to paraustīja.
No ezera Streza izskatījās ļoti vientulīga.
Garas kailu koku rindas, lielas viesnīcas un aizslēgtas vasarnīcas.
Es airēju uz Isola Bella un piebraucu cieši pie klintīm, kur straume spēji kļuva dziļāka un klintis iesniedzās skaidrajā ūdenī, tad pagriezu uz zvejnieku salu.
Saule bija paslēpusies aiz mākoņa, un ūdens izskatījās tumšs un gluds, un ļoti auksts.
Auklu ne reizes neparaustīja, kaut gan uz ūdens redzējām zivju saceltos apļus.
Es pieīros pie zvejnieku salas, kur laivas bija izvilktas krastā un vīri lāpīja tīklus.
"Varbūt kaut ko iedzersim?"
"Iesim."
Pieairēju laivu pie akmens mola, un bārmenis ievilka auklu laivā, saritināja to laivas dibenā un aizāķēja vizuli aiz laivas malas.
Es izkāpu un piesēju laivu.
Iegājām mazā kafejnīcā, apsēdāmies pie neapklāta koka galda un pasūtījām vermutu.
"Vai neesat noguris no airēšanas?"
"Nē."
"Atpakaļ airēšu es."
"Man patīk airēt."
"Ja jūs turēsiet makšķeri, varbūt mums uzsmaidīs laime."
"Nu labi."
"Pastāstiet, kā izskatās frontē!"
"Draņķīgi."
"Man nav jāiet uz fronti.
Esmu par vecu, tāpat kā grafs Grefijs."
"Varbūt tomēr vajadzēs iet."
"Nākamgad iesauks manu gadagājumu.
Bet es neiešu."
"Ko tad darīsiet?"
"Laidīšos pāri robežai.
Uz fronti neiešu.
Diezgan izkarojos Abesīnijā.
Pietiek.
Kāpēc jūs gājāt?"
"Nezinu.
Biju muļķis."
"Dzersiet vēl vermutu?"
"Ielejiet!"
Atpakaļ airēja bārmenis.
Mēs ķērām zivis, pa ezeru aizbraukuši aiz Strezas, tad īrāmies atpakaļ, neattālinādamies no krasta.
Es turēju stingri nostiepto auklu un jutu vieglus grūdienus, kad tā atritinājās, un skatījos tumšajos novembra ūdeņos un tuksnesīgajā krastā.
Bārmenis airēja gariem vēzieniem, un, kad laiva rāvās uz priekšu, aukla pa brīdim noraustījās.
Zivs bija norāvusies.
"Un likās liela?"
"Krietni liela,"
"Tad var labi sajust zivi un arī zobi paliek mutē."
Iemērcu roku ūdenī.
Ļoti auksts.
Mēs tagad bijām gandrīz pretī viesnīcai.
"Man jāiet," bārmenis sacīja, "lai vienpadsmitos būtu viesnīcā.
Es ievilku auklu laivā un uztinu to uz kociņa ar robiem abos galos.
Bārmenis novietoja laivu nelielā iedobumā akmens sienā un ķēdi aizslēdza ar priekškaramo atslēgu.
"Es jums iedošu slēdzeni," viņš sacīja, "kad gribēsiet ņemt laivu."
"Paldies."
Mēs devāmies uz viesnīcu un iegājām bārā.
Man tik agri no rīta negribējās otrreiz dzert, tāpēc gāju uz savu istabu.
Istabene patlaban to uzkopa, un Ketrina vēl nebija atgriezusies.
Atgūlos gultā un mēģināju atvairīt domas.
Kad pārnāca Ketrina, viss bija atkal labi.
"Tev taču nebūs nekas pretī," Ketrina teica.
"Nē," es teicu.
"Kas noticis, mīļais?"
"Nezinu."
"Es zinu.
Tev nebija nekā, ko darīt.
Viss, kas tev ir, tā esmu es, un es biju projām."
"Tev taisnība."
"Piedod, mīļais.
Es zinu, tā laikam ir briesmīga sajūta, kad pēkšņi itin nekā vairs nav."
"Manai dzīvei aizvien bijis kāds saturs," sacīju.
"Tagad, ja tu neesi man līdzās, jūtu tukšumu."
"Bet es būšu tev līdzās.
Aizgāju tikai uz pāris stundām.
Vai tad nevari atrast kādu laika kavēkli?"
"Mēs ar bārmeni bijām ķert zivis."
"Un nebija interesanti?"
"Bija."
"Nedomā par mani, kad neesmu pie tevis."
"Frontē es to mēģināju.
Bet tur jau vienmēr bija kāds uzdevums."
"Otello bezdarbībā," viņa mani ķircināja.
"Otello bija moris," es teicu.
"Bez tam neesmu greizsirdīgs.
Es tā esmu tevī iemīlējies, ka nekas vairs nav palicis."
"Esi rātns zēns un izturies laipni pret Fērgusoni."
"Es vienmēr esmu laipns pret Fērgusoni, ja vien viņa mani nelād."
"Esi laipns pret viņu!
Atceries, cik daudz mums pieder, un viņai nav nekā."
"Es šaubos, vai viņa vēlētos to, kas ir mums,"
"Tu neko nesaproti, mīļais, lai gan esi gudrs zēns."
"Būšu laipns pret viņu."
"Zinu, ka būsi.
Tu esi tik labs."
"Vēlāk viņa ies prom, vai ne?"
"Jā.
Es tikšu no viņas vaļā."
"Un tad mēs atkal nāksim šurp?"
"Protams.
Kā gan citādi?"
Mēs gājām lejā kopā ar Fērgusoni paēst otrās brokastis.
Uz viņu ļoti lielu iespaidu atstāja šī viesnīca un ēdamistabas greznā iekārta.
Otrajās brokastīs mēs labi paēdām un izdzērām divas pudeles baltā kapri.
Ēdamistabā ienāca grāfs Grefijs un palocījās pret mūsu galdiņu.
Viņam līdzi bija brāļameita, tā izskatījās gandrīz kā mana vecmāmiņa.
Es pastāstīju par grāfu Ketrinai un Fērgusonei, un Fērgusone nevarēja vien nobrīnīties.
Viesnīca bija plaša un grezna, un tukša, taču ēdieni garšīgi, vīns visai patīkams, un galu galā bija tīri jauki.
Ketrina jutās tik labi kā vēl nekad.
Viņa bija laimīga.
Arī Fērgusone kļuva gluži mundra.
Un es pats jutos ļoti labi.
Pēc otrajām brokastīm Fērgusone aizgāja uz savu viesnīcu.
Pēc brokastīm brītiņu nosnaudīšos, viņa teica.
Pievakarē kāds klauvēja pie mūsu durvīm.
"Kas tur ir?"
"Grāfs Grefijs vēlas zināt, vai jums labpatiktu saspēlēt biljardu."
Paskatījos pulkstenī; es to biju noņēmis un nolicis zem spilvena.
"Vai tev, mīļais, noteikti jāiet?"
Ketrina čukstēja.
"Laikam jau vajadzēs iet."
Pulkstenis rādīja ceturksni uz pieciem.
Es skaļi teicu: "Pasakiet grāfam Grefijam, ka piecos būšu biljarda istabā."
Bez ceturkšņa piecos es noskūpstīju Ketrinu un iegāju vannas istabā apģērbties.
Apsējis kaklasaiti un palūkojies spogulī, redzēju, ka privātdrēbēs izskatos diezgan ērmoti.
Jāatceras un jānopērk vēl daži krekli un zeķes.
"Vai ilgi būsi prom?"
Ketrina vaicāja.
Gultā viņa izskatījās tik jauka.
"Lūdzu, pasniedz man suku!"
Vēroju, kā viņa sukā matus, noliekusi galvu uz sāniem, tā ka mati krita lejup vienā pusē.
Ārā bija tumšs, un lampas gaisma virs galvgaļa apspīdēja viņas matus, kaklu un plecus.
Es piegāju un noskūpstīju viņu un saņēmu viņas roku, un viņas galva atslīga uz spilvena.
Skūpstīju viņas kaklu un plecus.
Es viņu mīlēju līdz neprātam.
"Negribas iet prom."
"Man negribas, ka tu ej."
"Neiešu arī."
Ej vien!
Cik tad ilgi "un būsi atpakaļ."
"Pusdienas ēdīsim šeit augšā."
"Ej vien un drīzāk nāc atpakaļ."
Grāfu Grefiju es atradu biljarda istabā.
Viņš vingrinājās sitienos; lampas gaismā, kas spīdēja virs biljarda galda, viņš izskatījās ļoti vārgs.
Uz kāršu galda nostāk no lampas stāvēja sudraba spainis ar ledu, no kura rēgojās laukā divu šampanieša pudeļu kakli un korķi.
Kad tuvojos galdam, grāfs Grefijs izslējās un nāca man pretī.
Jūs esat tik laipns, nākdams spēlēt ar mani."
"Ļoti patīkami, ka mani uzaicinājāt."
"Kā jūtaties?
Man stāstīja, jūs esot bijis ievainots pie Izonco.
Ceru, ka esat atlabis."
"Esmu pilnīgi vesels.
Un kā jums ar veselību?"
"Nu, es vienmēr esmu vesels.
Bet kļūstu vecs.
Sāku just vecuma pazīmes."
"Grūti ticēt."
"Jā.
Vai gribat uzzināt vienu no šīm pazīmēm?
Man tagad daudz vieglāk runāt itāliski.
Es sevi piespiežu, bet konstatēju, ka tad, kad esmu noguris, man ir daudz vieglāk runāt itāliski.
Pēc tā es spriežu, ka kļūstu vecs."
"Mēs varam runāt itāliski.
Es arī esmu drusku noguris."
"Nu, ja jūs esat noguris, jums būs daudz vieglāk runāt angliski."
"Amerikāniski."
"Jā.
Amerikāniski.
Lūdzu, runājiet amerikāniski.
Tā ir apburoša valoda."
"Jūs laikam to izjūtat.
Vai esat pārāk noguris?"
"Neesmu noguris.
To es teicu pa jokam.
Kādu handikapu dosiet?"
"Vai tagad esat daudz spēlējis?"
"Nemaz."
"Jūs kādreiz spēlējāt tīri labi.
Došu desmit punktus no simta."
"Jūs man glaimojat."
"Nu tad piecpadsmit."
"Tas būtu jauki, un tomēr jūs mani sakausiet."
"Vai mēs spēlēsim uz naudu?
Jums vienmēr patika spēlēt uz naudu."
"Varētu."
Lai notiek!
Es došu jums priekšā astoņpadsmit punktus, un noteiksim franku par punktu.
Viņš spēlēja apbrīnojami, un ar visu handikapu es biju tikai četrus punktus priekšā.
Grāfs Grefijs piespieda zvana pogu, un ienāca bārmenis.
Tad vērsās pie manis: "Mazliet atspirdzināsimies."
Šampanietis bija ledus auksts un skāņš, un ļoti labs.
"Runāsim itāliski!
Jums nebūs nekas pretī?
Man tagad tāda vājība."
Mēs turpinājām spēli, pēc katra sitiena iedzerdami pa malciņam, runājām itāliski, bet samērā maz, jo bijām nopietni pievērsušies spēlei.
Grāfs Grefijs ieguva simt punktu, kad man ar visu handikapu bija tikai deviņdesmit četri.
Viņš smaidīja un uzsita man uz pleca.
"Tagad ķersimies pie otras pudeles un jūs man pastāstiet par karu."
Viņš pagaidīja, kamēr es apsēžos.
"Par kaut ko citu," es teicu.
"Jūs negribat par to runāt?
Labi.
Ko esat lasījis pēdējā laikā?"
"Neko," es atteicu.
"Šai ziņā esmu stipri atpalicis."
"Nē.
Bet lasīt vajadzētu."
"Kas tad kara laikā ir uzrakstīts?"
"Kāds francūzis Barbiss uzrakstījis romānu «Ugunī».
Tad vēl «Misters Braitlings redz visam cauri»."
"Nē, tā tas nav."
"Kas tad?"
"Viņš neko neredz cauri.
Šīs grāmatas bija mūsu hospitālī."
"Tātad kaut ko esat lasījis?"
"Jā, bet neko ievērojamu."
"Nezinu, kas tā dvēsele ir."
"Nabaga zēns.
Neviens no mums nezina, kas ir dvēsele.
Vai jūs dievam ticat?"
"Naktīs."
Grāfs Grefijs smaidīja un grozīja pirkstos glāzi.
"Es domāju, ka līdz ar gadiem kļūšu dievticīgāks, bet nez kāpēc tas nav noticis," viņš sacīja.
"Ļoti žēl."
"Vai jums gribētos dzīvot pēc nāves?"
es vaicāju un tūdaļ atskārtu, ka nevajadzēja pieminēt nāvi.
Bet viņu šis vārds nesamulsināja.
Atkarībā no tā, kā dzīvot.
Šī dzīve ir ļoti patīkama.
Es gribētu dzīvot mūžīgi, "viņš smaidīja."
Cik tad man vairs trūkst no mūžības.
Mēs sēdējām dziļos ādas krēslos, starp mums stāvēja galds ar glāzēm un šampanieti spainītī ar ledu.
"Ja jūs nodzīvotu tik ilgi kā es, jums daudz kas šķistu dīvains."
"Jūs nemaz neliekaties vecs."
"Miesa ir veca.
Dažreiz es baidos, ka nolauzīšu pirkstu, kā nolauž krīta gabaliņu.
Bet gars nav vecāks kļuvis un nav arī daudz gudrībā pieņēmies."
"Jūs esat gudrs."
Nē, vecu vīru gudrība ir tikai maldi.
Viņi nekļūst gudri.
Viņi kļūst piesardzīgi.
"Varbūt tā ir gudrība."
"Ļoti nepievilcīga gudrība.
Kas jums ir pats dārgākais?"
"Sieviete, kuru mīlu."
"Man tāpat.
Tas nav gudri.
Vai dzīve jums ir dārga?"
"Jā."
Viņš smējās.
"Jūs droši vien esat gudrāks par mani.
Jūs vismaz nerīkojat dzimšanas dienas svinības."
Abi iedzērām šampanieti.
"Ko īsti jūs domājat par karu?"
es jautāju.
"Manuprāt, bezjēdzība."
"Kas šajā bezjēdzībā uzvarēs?"
"Itālieši."
"Kāpēc?"
"Jaunāka nācija."
"Vai tad jaunākas nācijas vienmēr uzvar karā?"
"Zināmu laiku jā."
"Un vēlāk?"
"Vēlāk tās kļūst par vecākām nācijām,"
"Un jūs vēl teicāt, ka neesat gudrs,"
"Mīļais draugs, tā nav gudrība.
Tas ir cinisms."
"Man tā liekas visaugstākā gudrība."
"Ne gluži.
Es jums varu parādīt arī medaļas otru pusi.
Jūs labi pateicāt.
Vai mēs būtu izdzēruši visu šampanieti?"
"Gandrīz,"
"Varbūt dzersim vēl?
Tad man jāiet pārģērbties,"
"Diez vai vajadzētu."
"Jūs tiešām vairs nevēlaties?"
"Nē."
Viņš piecēlās.
"Novēlu jums veiksmi, daudz, daudz prieka un galvenais veselību."
"Paldies.
Un es novēlu jums dzīvot mūžīgi,"
"Paldies.
Tieši to es daru.
Ja jūs kādreiz kļūsiet dievbijīgs, tad aizlūdziet par mani, kad būšu miris.
Esmu to teicis vairākiem draugiem.
Cerēju, ka pats kļūšu dievbijīgs, un tomēr nekļuvu."
"Varbūt ari kļūšu ļoti dievbijīgs," sacīju.
"Kļūšu vai nekļūšu, bet lūgšu par jums."
Visi mani tuvinieki nomiruši kā dievbijīgi cilvēki.
Tomēr manas cerības nepiepildījās."
"Vēl par agru."
"Varbūt par vēlu.
Varbūt esmu jau pārdzīvojis savas reliģiskās jūtas."
"Es tās izjūtu tikai naktīs."
"Jūs taču mīlat.
Neaizmirstiet, arī tās ir reliģiskas jūtas."
"Jums tā šķiet?"
"Protams."
Viņš paspēra soli uz galda pusi.
"Jūs bijāt tik laipns, ka spēlējāt ar mani."
"Tas man sagādāja lielu prieku."
"Augšā iesim kopā."
XXXVI NODAĻA
Kāds klauvēja.
Lai neuztrauktu Ketrinu, es klusiņām piegāju pie durvīm un atvēru tās.
Tur stāvēja bārmenis.
Viņam mugurā bija mētelis un rokā slapja platmale.
"Man ar jums jārunā, Tenente."
"Kas noticis?"
Istabā bija tumšs.
Uz grīdas pie loga samanīju ūdens palti.
Aiz rokas ievedu viņu vannas istabā, aizslēdzu durvis un uzgriezu gaismu.
Es atspiedos pret vannas malu.
"Kas noticis, Emilio?
Vai jums draud briesmas?"
"Man?"
"Rīt no rīta jūs arestēs."
"Mani?"
"Es atnācu jums pateikt.
Biju pilsētā un dzirdēju sarunu kafejnīcā."
"Saprotu."
Viņš stāvēja slapju mēteli mugurā, slapju platmali rokā un neteica ne vārda,
"Kāpēc mani arestēs?"
"Tam ir kāds sakars ar karu."
"Jūs nezināt iemeslu?"
"Nē.
Bet viņiem zināms, ka jūs te agrāk esat redzēts virsnieka formā un tagad staigājat privātā.
Pēc šīs atkāpšanās katru ņem ciet."
Es brīdi padomāju.
"Kad viņi nāks man pakaļ?"
"No rīta.
Tieši cikos," nezinu.
"Ko jūs man iesakāt darīt?"
Viņš ielika platmali mazgājamā bļodā.
Platmale bija stipri samirkusi, un no tās uz grīdas pilēja ūdens.
"Ja jums nav ko baidīties, tad jau nu tā.
Tomēr nepatīkami būt arestētam, it sevišķi tagad."
"Es negribu, ka mani arestē."
"Tad bēdziet uz Šveici."
"Kā?"
"Manā laivā,"
"Ārā vētra," es teicu.
"Vētra jau pierimusi.
"Kad jābrauc?"
"Tūlīt.
Viņi var ierasties agri no rīta."
"Un kā ar somām?"
"Sakravājiet.
Lai jaunā kundze saģērbjas.
Par somām es parūpēšos."
"Kur jūs būsiet?"
"Pagaidīšu tepat.
Negribas, ka mani gaitenī kāds ierauga."
Es atvēru durvis, atkal pievēru un iegāju guļamistabā.
Ketrina bija pamodusies.
"Kas noticis, mīļais?"
"Viss būs labi, Ket," es sacīju.
"Vai tev gribētos tūlīt ģērbties un ar laivu braukt uz Šveici?"
"Un tev?"
"Nē," es teicu.
"Man labāk gribētos iet atpakaļ gultā."
"Kas noticis?"
"Bārmenis saka, mani no rīta arestēšot,"
"Vai viņš jucis?"
"Nē."
Viņa vēl bija miegaina.
"Vai bārmenis ir vannas istabā?"
"Jā."
"Tad es nemazgāšos.
Lūdzu, aizgriezies, mīļais, un es acumirklī būšu saģērbusies."
Pazibēja viņas baltā mugura, kad viņa vilka nost naktskreklu, un tad es vairs neskatījos, jo viņa tā vēlējās.
Viņas viduklis bija mazliet piebriedis, un viņa negribēja, lai viņu tādu redzu.
Es ģērbos, klausīdamies, kā lietus sitas pret rūtīm.
Gandrīz nekā nebija ko kravāt.
"Manā somā, Ket, vēl daudz vietas."
"Esmu gandrīz visu salikusi," viņa sacīja.
"Mīļais, tas ir briesmīgi muļķīgs jautājums," bet kāpēc bārmenis sēž vannas istabā?
"Tss," viņš gaida, lai varētu nest lejā mūsu somas.
"Cik laipni."
"Viņš ir man vecs draugs," teicu.
"Reiz es viņam gandrīz atsūtīju pīpes tabaku."
Pa atvērto logu palūkojos ārā tumšajā naktī.
Ezers nebija saredzams, vienīgi tumsa un lietus, tomēr vējš likās pierimis.
"Esmu gatava, mīļais," Ketrina teica.
"Labi."
Piegāju pie vannas istabas durvīm.
"Emilio, somas ir sakravātas," es teicu.
Bārmenis paņēma abas somas.
"Jūs esat tik labs, ka mums palīdzat," Ketrina sacīja.
"Sīkumi, kundze," bārmenis teica.
"Labprāt jums palīdzu, tikai pats gan negribu iekulties nepatikšanās.
Klausieties," viņš teica man.
"Pa kalpotāju kāpnēm nonesīšu somas pie laivas.
Bet jūs ejiet ārā, it kā ietu pastaigāt."
"Nakts pastaigai kā radīta," Ketrina teica,
"Nelādzīga nakts, ko tur runāt."
"Labi, ka man ir lietussargs," Ketrina teica.
Mēs gājām pa gaiteni un lejā pa platajām, bieziem paklājiem nosegtajam kāpnēm.
Apakšā pie durvīm pie pults sēdēja šveicars.
Viņš ar izbrīnu noraudzījās uz mums.
"Jūs iesiet ārā, ser?"
šveicars jautāja.
"Jā," es teicu.
"Pastaigāsim vētrā gar ezeru."
"Lietussargu nepaņēmāt, ser?"
"Nē.
Mans mētelis nelaiž cauri ūdeni."
Viņš neticīgi nolūkojās uz to.
"Es jums atnesīšu lietussargu, ser," šveicars teica.
Viņš aizgāja un atnesa lielu lietussargu.
"Tāds palielāks gan ir, ser," viņš teica.
Es viņam iedevu desmit liras.
"Jūs esat pārāk laipns, ser.
Daudzkārt pateicos," viņš teica.
Viņš paturēja durvis, un mēs izgājām ārā lietū.
Viņš uzsmaidīja Ketrinai, un Ketrina uzsmaidīja viņam.
"Nepalieciet ilgi tādā vētrā," viņš teica.
"Jūs samirksiet, ser un lēdij."
Viņš bija tikai šveicara palīgs un angļu valodu sevišķi labi neprata.
"Drīz būsim atpakaļ," es sacīju.
Zem milzu lietussarga steidzāmies lejup pa taciņu, tad cauri tumšajam parkam izgājām uz ceļa, šķērsojām to un pa koku aleju devāmies tālāk gar ezermalu.
Vējš tagad pūta no krasta.
Auksts, mitrs novembra vējš, un es sapratu, ka tagad kalnos snieg.
Garām pieķēdētām laivām mēs aizgājām līdz tai vietai ezera krastā, kur parasti stāv bārmeņa laiva.
Ūdens izskatījās melns.
Bārmenis iznāca no koku pudura.
"Somas ir laivā," viņš teica.
"Es jums samaksāšu par laivu," sacīju.
"Cik naudas jums ir?"
"Ne pārāk daudz."
"Atsūtiet vēlāk!
"Cik?"
"Kā pats redzat."
"Nu pasakiet" cik?
"Ja viss labi beigsies, atsūtiet man piecsimt franku.
"Paņēmu visus, kas bija barā.
Arī pudeli konjaka un pudeli vīna."
Ieliku visu somā.
"Par to gan es samaksāšu."
"Nu labi, dodiet man piecdesmit liras."
Iedevu viņam naudu.
"Konjaks ir labs," viņš teica.
"Nebaidieties to dot arī savai dāmai.
Lai viņa sēžas laivā."
Viņš pieturēja laivu, jo tā šūpojās, viļņiem sitoties pret akmeņiem, un es palīdzēju Ketrinai iekāpt.
Viņa nosēdās laivas pakaļgalā un ietinās apmetnī.
"Jūs zināt, uz kurieni jāairē?"
"Augšup pa ezeru."
"Vai zināt, cik tālu?"
"Garām Luino."
"Jā, garām Luino, Kannero, Kannobio, Trancano.
Jūs būsiet Šveicē tikai tad, kad sasniegsiet Brisago.
Jābrauc garām Monte Tamara."
"Cik tagad pulkstenis?"
Ketrina vaicāja.
"Tikai vienpadsmit," es sacīju.
"Ja visu laiku airēsiet, septiņos no rīta būsiet tur."
"Vai tad tik tālu?"
"Trīsdesmit pieci kilometri."
"Kā mēs zināsim ceļu?
Šādā lietū derētu kompass."
"Iztiksiet tāpat.
Airējiet tik uz Izola Bella.
Aiz Izola Madre pagriezieties pa vējam.
Vējš laivu aiznesīs uz Palancu.
Jūs ieraudzīsiet ugunis.
Tad turieties gar krastu."
"Ja nu vējš iegriežas no citas puses?"
"Nē," viņš teica.
"Tāds tagad pūtīs trīs dienas.
No Moterones.
Te būs trauks, ar ko izsmelt ūdeni."
"Es jums tūlīt samaksāšu par laivu vismaz kādu daļu."
"Nē, riskēšu.
Ja tiksiet pāri, samaksāsiet visu uzreiz."
"Domāju, ka nenoslīksiet."
"Tad ir labi."
"Stūrējiet pa vējam!"
"Labi."
Es iekāpu laivā.
"Vai atstājāt naudu par viesnīcu?"
"Jā.
Istabā noliku aploksni."
"Lieliski.
Laimīgu ceļavēju, Tenente!"
"Laimīgi!
Jums liels paldies."
"Tad vairs paldies neteiksiet, ja būs jānoiet dibenā."
"Ko viņš teica?"
Ketrina jautāja.
"Viņš novēl laimīgu ceļavēju,"
"Laimīgi," Ketrina sacīja.
"Liels, liels paldies."
"Vai viss sakārtots?"
"Jā."
Viņš noliecās un atgrūda laivu.
Es iegremdēju airus ūdenī, tad pamāju ar roku.
Bārmenis māja pretī it kā brīdinādams.
Es ieraudzīju viesnīcas ugunis un īros taisni uz priekšu, kamēr tās pazuda skatienam.
Mums apkārt viļņojās īsta jūra, bet mēs traucām līdz ar vēju.
XXXVII NODAĻA
Es airēju tumsā, turēdamies tā, lai vējš pūstu man sejā.
Lietus bija pārstājis, un tikai reizēm uznāca pa gāzei.
Bija ļoti tumšs, un vējš bija sveloši auksts.
Es varēju saskatīt Ketrinu laivas pakaļgalā, bet nesaredzēju ūdeni, kurā iegrima airu lāpstiņas.
Airi bija gari, bez ādas siksnām, kas tiem neļautu slīdēt ārā no duļļiem.
Es nolaidu airus ūdenī, rāvu uz priekšu, tad izcēlu no ūdens un atkal iegremdēju un rāvu, cenzdamies airēt bez lielas piepūles.
Es necēlu airus plakaniski, tāpēc ka vējš mums piepalīdzēja.
Es zināju, ka manas plaukstas būs vienās tulznās, un centos novilcināt šo brīdi.
Laiva bija viegla, un airēt nebija grūti.
Es īros pa tumšo ūdeni.
Neko nevarēju saskatīt, taču cerēju, ka drīz nonāksim iepretī Palancai.
Tā arī neredzējām Palancu.
Vējš nesa mūs projām pa ezeru, un mēs pabraucām garām tai vietai, kur tumsā slēpās Palanca, bet nevienu uguni neieraudzījām.
Kad beidzot krietni tālāk ieraudzījām dažas ugunis, tās bija tuvu krastam "tātad tur atradās Intra.
Pēc tam ilgu laiku visapkārt bija melna nakts, arī krastu nevarējām saskatīt, bet, viļņu nesti, neatlaidīgi īrāmies tumsā uz priekšu.
Dažreiz, kad laivu pacēla vilnis, es ar airi nemaz nepieskāros ūdenim.
Ezers vēl stipri viļņojās, tomēr es airēju uz priekšu, kamēr piepeši mūs piedzina pavisam tuvu krastam, un mums līdzās pacēlās klints; pret to šķēlās bangas, uzšļāca augstu, augstu, tad krita atpakaļ.
Ar visu spēku uzgūlos labajam ,airim, īros atpakaļ ar kreiso, laiva beidzot attālinājās no krasta, rags pazuda skatienam, un mēs atkal braucām pa ezeru."
"Laikam jau esam pāri robežai," es sacīju Ketrinai.
Vai Palancu neredzēsim?
"Tā jau sen garām."
"Kā tu juties, mīļais?"
"Labi."
"Es uz brīdi paņemšu airus,"
"Nē, nevajag."
"Par to es daudz neuztraucos, galvenais ir pirms gaismas tikt Šveices daļā, lai muitas sardze mūs neierauga."
"Vai vēl tālu?"
"Vairāk nekā trīsdesmit kilometru."
Es airēju visu nakti.
Man tagad tā sāpēja rokas, ka tikko spēju noturēt airus.
Vairākiem lāgiem mūs gandrīz izsvieda malā.
Es turējos diezgan tuvu pie krasta, jo baidījos, ka apmaldīšos uz ezera un tikai velti zaudēšu laiku.
Dažreiz mēs bijām tik tuvu, ka varējām redzēt koku rindu, ceļu gar krastu un aiz tā kalnus.
Lietus vairs nelija, un vējš trenca mākoņus, un to plaisās paspīdēja mēness; paskatījies atpakaļ, es ieraudzīju garo, tumšo Kastaņolas ragu, ezeru ar baltajām viļņu mugurām un mēness apspīdētās sniegotās kalnu galotnes.
Tad mākoņi atkal aizsedza mēnesi un kalni un ezers nozuda, nu jau bija daudz gaišāks, un mēs varējām saskatīt krastu.
Redzēju to pārāk skaidri un airēju tālāk ezerā, lai muitas sargi, ja tie gadītos uz Palancas ceļa, nepamanītu laivu.
Kad atkal parādījās mēness, mēs ieraudzījām krastā baltas vasarnīcas kalnu nogāzēs un baltu ceļu aizvijamies starp kokiem.
Es airēju bez atelpas.
Ezers kļuva platāks, un pāri otrā krastā kalnu pakājē ieraudzījām dažas ugunis "laikam Luino.
Pāri pretī saskatīju ķīļveida aizu starp kalniem un nodomāju, ka tur jābūt Luino.
Ja tā ir, tad esam krietni tālu tikuši.
Es ievilku airus laivā un atlaidos guļus uz sēdekļa.
Biju ļoti, ļoti noguris.
Rokas, pleci un mugura sāpēja, un plaukstas sūrstēja."
"Es paturēšu atvērtu lietussargu," Ketrina teica.
"Vējš pūtīs un dzīs laivu."
"Vai tu pratīsi stūrēt?"
"Es domāju gan."
"Paņem airi un iespied to padusē, un turi cieši pie laivas malas un stūrē, bet es turēšu lietussargu."
Es aizgāju uz laivas pakaļgalu un parādīju viņai, kā jātur airis.
Pats paņēmu lielo lietussargu, ko bija iedevis šveicars, nosēdos ar seju pret priekšgalu un atsitu lietussargu vaļā.
Tas ar plaukšķi atvērās.
Es to turēju aiz abām malām, jāteniski uzsēdies uz roktura, kas bija aizkabināts aiz sēdekļa.
Vējš piepūta lietussargu, jutu, ka laivu rauj uz priekšu, kamēr es, cik spēka, turēju lietussargu aiz abām malām.
Vējš bija stiprs.
Laiva skrēja ātri.
"Nes kā ar spārniem," Ketrina teica.
Es redzēju tikai lietussarga ribas.
Lietussargs piepūtās, vējš to dzina, un es jutu, ka mēs traucamies uz priekšu.
Parāvu sev apakšā kājas un satvēru stingrāk lietussargu, tad piepeši tas saliecās; es jutu, ka riba atsitas man pret pieri.
Es noāķēju rokturi no sēdekļa, noliku lietussargu laivā un steidzos pie Ketrinas paņemt airi.
Viņa smējās.
Viņa satvēra manu roku un joprojām smējās.
"Kāpēc tu smejies?"
Es paņēmu airi.
"Tu izskatījies tik jocīgs, kad turēji lietussargu."
"Nav nekāds brīnums."
"Nedusmo, mīļais!
Tas bija tik jocīgi.
Tu izskatījies divdesmit pēdas plats un tik dūšīgi turēji lietussargu ..." Viņa smējās vai bez elpas.
"Tagad atkal jāairē."
"Atpūties un iedzer!
Nakts ir tik brīnišķīga, un mēs esam daudz nobraukuši."
"Jāpagriež laiva šķērsām viļņiem."
"Es paņemšu pudeli.
Pēc tam mazliet atpūties, mīļais."
Es ievilku airus, un mēs slīdējām pa ūdeni.
Ketrina attaisīja somu.
Viņa sniedza man konjaka pudeli.
Es izvilku korķi ar kabatas nazi un iedzēru krietnu malku.
Tas bija tīkams un stiprs, kaulos ielija siltums, "es sasilu un jutos mundrāks."
Lielisks konjaks, "es teicu.
Mēness atkal bija paslēpies aiz mākoņiem, tomēr krastu varēju saredzēt.
Likās, tālu ezerā iestiepjas vēl kāds rags."
"Vai tev nav auksti, Ket?"
"Es jūtos lieliski.
Tikai kājas drusku notirpušas."
"Izsmel ūdeni, tad varēsi izstiept kājas."
Es airēju un ieklausījos, kā klaudz duļļi un skrapst smeļamais trauks zem pakaļējā sēdekļa.
"Gribas dzert."
"Tas ir briesmīgi netīrs."
Nekas.
Es izskalošu.
Dzirdēju, ka Ketrina skalo smeļamo trauku, pārliekusies pāri laivas malai.
Tad viņa to piesmēla pilnu ar ūdeni un sniedza man.
Pēc konjaka jutu stipras slāpes, un ūdens bija ledaini auksts, tik auksts, ka man iesmeldzās zobi.
Es palūkojos uz krastu.
Mēs tuvojāmies pussalai.
Līcī spīdēja ugunis.
"Paldies," es teicu un sniedzu atpakaļ alvas trauku.
"Vienmēr laipni," Ketrina sacīja.
"Ūdens te netrūkst, ja gribas dzert."
"Vai tu nevēlies kaut ko ieēst?"
Nē.
Bet drīz jau gribēsies.
Pataupīsim līdz tam brīdim.
"Nu labi."
Tas, ko es noturēju par pussalu, bija gara, pauguraina zemes strēle.
Iros tālāk ezerā, lai apbrauktu tai apkārt.
Tagad ezers bija daudz šaurāks.
Mēness atkal izlīda no mākoņiem, un iespējams, ka guardia di finanza34 no krasta bija pamanījusi mūsu laivu melnojam uz ūdens.
"Kā tu jūties, Ket?"
es vaicāju.
"Šķiet, atlicis ne vairāk par astoņām jūdzēm."
"Manu nabadziņ, tev vēl tik ilgi jāairē.
Vai neesi galīgi beigts?"
"Nē.
Vēl turos.
Tikai plaukstas jēlas, citādi nekas."
Mēs braucām tālāk uz ziemeļiem.
Es airēju tālāk ezerā, jo šajā vietā draudēja vislielākās briesmas sastapt sardzi.
Pretī otrā krastā pacēlās kalns ar kupolveida virsotni.
Es biju pārguris.
Nebija vairs tālu jāairē, bet, tā kā spēki sāka zust, attālums likās bezgalīgs.
Zināju, ka jātiek garām šim kalnam un tad vēl mazliet piecas jūdzes, iekams iebrauksim Šveices ūdeņos.
Mēness jau slīdēja uz rietu, taču, pirms tas norietēja, debesis atkal apmācās, un kļuva ļoti tumšs.
Es turējos labu gabalu no krasta, brīžiem airēdams, brīžiem atpūzdamies, izcēlis airus no ūdens tā, lai vējš triecas pret lāpstiņām.
"Ļauj man drusku paairēt," Ketrina teica.
"Diez vai tev vajadzētu."
"Blēņas.
Nāks tikai par labu.
Izlocīšu kaulus,"
"Diez vai tu drīksti, Ket."
"Blēņas.
Lēna airēšana var nākt tikai par labu dāmai ar pilnu klēpi,"
"Nu labi, tikai airē lēnām.
Es iešu uz pakaļgalu, un tu nāc šurp.
Turies pie abām malām!"
Es nosēdos pakaļgalā, sacēlu mēteļa apkakli un vēroju, kā Ketrina airē.
Viņa airēja labi, tikai airi bija pārāk gari un viņai neparocīgi.
Es attaisīju somu un apēdu pāris sendviču un iedzēru malku konjaka.
Garastāvoklis tūlīt uzlabojās, un es iedzēru otru malku.
"Pasaki man, kad būsi nogurusi," es sacīju.
Un pēc brītiņa: "Piesargies, lai airis tev neiedunkā pa vēderu."
"Jā tā notiktu..," Ketrina airējot atteica, "... viss nokārtotos daudz vienkāršāk."
Es iedzēru vēl konjaku.
"Kā sokas?"
"Pavisam labi."
"Kad tev apnicis, saki."
"Vēl ne.
Man veicas pavisam labi,"
"Sēdies savā vietā.
Es krietni atpūtos."
Konjaka uzmundrināts, brīdi airēju vienmērīgi un spēcīgi.
Bet drīz airi šļuka laukā no rokām, īros īsiem vēzieniem, un mutē man bija tāda kā žults garša, jo pēc konjaka biju pārāk sparīgi ķēries pie airiem,
"Iedod man, lūdzu, nodzerties," es teicu.
"Lūdzu.
Tas neprasa daudz pūļu," Ketrina teica.
Pirms rītausmas sāka smidzināt.
Vējš bija norimis, vai arī mūs aizsargāja kalni, kas ieskāva ezera līci.
Kad sapratu, ka tūlīt uzausīs gaisma, es saņēmos un airēju no visa spēka.
Nezināju, kur atrodamies, un gribēju drīzāk iebraukt Šveices ūdeņos.
Kad kļuva gaišs, mēs bijām gandrīz pie paša krasta.
Varēja saskatīt klinšaino ezermalu un kokus.
"Kas tas?"
Ketrina jautāja.
Es mitējos airēt un ieklausījos.
Uz ezera pukšķināja laivas motors.
Es pieīros cieši pie krasta un mirkli nogaidīju.
Troksnis nāca tuvāk; tad lietū ieraudzījām motorlaivu mums aiz muguras.
Agrajā rīta stundā visi izskatījās stipri miegaini.
Airēju projām no krasta.
Ja bijām tik tuvu robežai, negribējās, ka sardze mūs pārsteidz ceļā.
Aizairēju tik tālu, ka tikko varēja saskatīt krastu, un kādas trīsceturtdaļstundas vēl airēju lietū.
Pēc brīža atkal dzirdējām motorlaivu, un es paliku uz vietas, kamēr motora troksnis aizskrēja pāri ezeram.
"Liekas, esam jau Šveicē, Ket," es sacīju.
"Tiešām?"
"Vēl skaidri nevar zināt, kamēr neesam ieraudzījuši šveiciešu karaspēku."
"Vai arī šveiciešu floti."
"Ar šveiciešu floti nav ko jokot.
Motorlaiva, ko dzirdējām, droši vien bija tā pati šveiciešu flote."
"Ja esam Šveicē, tad vismaz paēdīsim krietnas brokastis.
Šveicē ir tik brīnišķīgas maizītes un sviests, un ievārījums."
Tagad jau bija stipri gaišs un sijāja sīks lietutiņš.
Uz ezera aizvien vēl pūta vējš, un mēs redzējām baltās viļņu krēpes aizslīdam un veļamies projām pa ezeru.
Nu jau bija pilnīgi drošs, ka esam Šveicē.
Krastā starp kokiem parādījās mājas un mazliet tālāk ciemats ar mūra ēkām, dažām vasarnīcām pakalnos un baznīcu.
Es skatījos, vai uz ceļa, kas stiepās gar krastu, nav apsardzes, bet neviena nemanīju.
Ceļš pieveda tuvu pie ezera, un es ieraudzīju karavīru iznākam no kafejnīcas.
Viņam mugurā bija pelēcīgi zaļa uniforma un galvā tāda pati kaska kā vāciešiem.
Viņa seja izskatījās sārtin sārta, un uz virslūpas spurojās mazas ūsiņas kā zobu birstītes.
Viņš paskatījās uz mums.
Viņa pamāja, karavīrs mulsi pasmaidīja un arī pamāja ar roku.
Es sāku airēt lēnāk.
Mēs braucām garām ciemata piekrastei.
"Droši vien esam pāri robežai," es sacīju.
"Par to jāpārliecinās, mīļais.
Tā tik vēl trūka, lai mums pie robežas liek griezties atpakaļ."
"Robeža jau sen garām.
Laikam šai pilsētā ir muita.
Esmu gandrīz pārliecināts, ka tā ir Brisago."
"Vai itālieši te nebūs?
Muitā parasti ir ierēdņi no abām kaimiņvalstīm."
"Bet ne kara laikā.
Nedomāju, ka tagad itāliešiem ļautu pāriet robežu."
Tā bija skaista, maza pilsētiņa.
Krastā bija piesiets daudz zvejnieku laivu un uz vabām izstiepti tīkli.
Smidzināja sīks novembra lietus, taču šeit arī lietū viss izskatījās priecīgs un tīrs.
"Vai nepiestāsim malā un nepaēdīsim brokastis?"
"Varam."
Es spēcīgi uzgūlu kreisajam airim un īros uz krastu, tad pagriezu taisni un, kad bijām pavisam tuvu, pagriezu laivu sāniski.
Tad iecēlu airus, pieķēros pie dzelzs riņķa, izkāpu uz slapja akmens "un biju Šveicē!
Piesēju laivu un padevu roku Ketrinai."
"Kāp ārā, Ket!
Cik lieliska sajūta!"
"Un kā ar somām?"
"Lai paliek laivā."
Ketrina izkāpa, un mēs abi bijām Šveicē.
"Cik skaista zeme," viņa teica.
"Vai nav krāšņi?"
"Iesim paēst brokastis!"
"Vai nav krāšņa zeme?
Tik patīkami to sajust zem kājām."
"Manas kājas ir notirpušas, es neko nesajutu.
Bet laikam jau te būs jauki.
Mīļais, vai tu vari saprast, ka mēs atrodamies šeit, ka esam izkļuvuši no tās nolādētās zemes?"
"Saprotu.
Tiešām saprotu.
Nekad neko vēl neesmu tik labi sapratis."
"Paskaties uz mājām!
Vai nav jauks skvērs?
Un tur mēs varēsim paēst brokastis."
"Un kāds jauks lietutiņš!
Itālijā nekad nelīst tāds lietutiņš.
Tik spirdzinošs lietiņš."
"Un mēs abi esam te, mīļais!
Vai tu saproti, ka esam te?"
Mēs iegājām kafejnīcā un apsēdāmies pie tīri noberzta koka galda.
Bijām kā apreibuši no satraukuma.
Pie mūsu galdiņa pienāca patīkama sieviete, aizsējusies spodru priekšautu, un jautāja, ko mēs vēlētos.
"Smalkmaizītes ar ievārījumu un kafiju," Ketrina sacīja.
"Piedodiet, smalkmaizīšu nav" kara laiks.
"Nu tad maizi."
"Varu jums pasniegt grauzdiņus."
"Lūdzu!"
"Es labprāt ēstu arī ceptas olas."
"Cik olu džentlmenim?"
"Trīs."
"Ņem četras, mīļais."
"Četras olas,"
Sieviete aizgāja.
Es noskūpstīju Ketrinu un cieši saņēmu viņas roku.
Mēs raudzījāmies viens uz otru un apkārt.
"Mīļais, mīļais, vai nav jauki?"
"Nekas, ja arī nav smalkmaizīšu," Ketrina sacīja.
"Es visu nakti domāju par tām.
Bet nekas.
Tas nav itin nekas."
"Droši vien pavisam drīz mūs arestēs."
Tas nekas, ja pēc brokastīm mūs arestēs.
Bez tam viņi mums nekā nevar padarīt.
Mēs esam cienījami Anglijas un Amerikas pilsoņi."
"Tev pase ir, vai ne?"
"Protams.
Ai, nerunāsim par to!
Priecāsimies."
"Esmu tik ļoti priecīgs," sacīju.
Ketrina man priecīgi uzsmaidīja.
"Nes jau arī kafiju," viņa sacīja.
Pēc brokastīm mūs arestēja.
Mēs bijām devušies mazā pastaigā pa ciematu, vēlāk atgriezāmies ezermalā, lai paņemtu somas.
Laivu apsargāja kareivis,
"Vai tā ir jūsu laiva?"
"Jā."
"No kurienes jūs atbraucāt?"
"Mēs atbraucām pāri ezeram,"
"Tad es lūgšu man sekot,"
"Un kā ar somām?"
"Somas varat ņemt līdzi."
Es nesu somas, un Ketrina nāca man blakus, un karavīrs soļoja aiz mums, "devāmies uz vecu muitnīcu.
Tur mūs nopratināja kāds kalsnējs leitnants, ārkārtīgi kareivisks pēc skata."
"Kādas tautības?"
"Palūgšu jūsu pases."
Es iedevu viņam savu, un Ketrina no rokassomas izņēma savējo.
Viņš pētīja tās labu brīdi.
"Kāpēc jūs ar laivu iebraucāt Šveicē?"
"Esmu sportists," sacīju.
"Kāpēc jūs atbraucāt šurp?"
"Lai nodarbotos ar ziemas sportu.
Mēs esam tūristi, un mūs interesē ziemas sports."
"Te nav īstā vieta ziemas sportam."
"To mēs zinām.
Dosimies tur, kur ar to var nodarboties."
"Ko jūs darījāt Itālijā?"
"Es studēju arhitektūru.
Mana māsīca studēja mākslu."
"Gribam nodarboties ar ziemas sportu.
Karš turpinās, tāpēc arhitektūras studijas jāatliek."
"Lūdzu, uzkavējieties šeit," leitnants sacīja.
Viņš ar mūsu pasēm iegāja kādā tālākā telpā,
"Tu esi nepārspējams, mīļais," Ketrina teica.
"Turpini tādā pašā garā!
"Rubenss," sacīja Ketrina.
"Viņam visi tādi resni," es teicu,
"Ticiāns," Ketrina teica,
"Ticiāna sprogainie mati," es sacīju.
"Un kā ar Manteņu?"
"Neuzdod tik grūtus jautājumus," Ketrina sacīja.
"Tomēr es kaut ko zinu par viņu" viņš ir drūms,
"Ļoti," es teicu.
"Daudz naglu caurumu."
"Nu redzi, cik es tev būšu brīnišķīga sieva," Ketrina teica.
Ar taviem pasūtītājiem varēšu runāt par mākslu.
"Tur jau viņš nāk.
Kalsnais leitnants nāca šurp ar mūsu pasēm."
"Man vajadzēs jūs nosūtīt uz Lokarno," viņš sacīja.
"Jūs varat paņemt vedēju, un karavīrs brauks jums līdzi."
"Labi," es teicu.
"Bet kā ar laivu?"
"Laiva ir konfiscēta.
Kas jums somās?"
Viņš izvandīja abas somas un izcēla konjaka pudeli.
"Vai jūs man nepalīdzētu izdzert?"
vaicāju.
"Nē, paldies."
Viņš izslējās.
"Cik daudz jums naudas?"
"Divi tūkstoši pieci simti liru."
Tas viņu noskaņoja mums labvēlīgi.
Leitnants likās apmierināts.
Viņš pret mums vairs neizturējās tik augstprātīgi.
"Ja gribat nodarboties ar ziemas sportu," viņš deva padomu, "tad Vengena ir īstā vieta.
Manam tēvam Vengenā pieder ļoti laba viesnīca.
"Vai jūs varētu pateikt viņa uzvārdu?"
"Uzrakstīšu uz kartītes."
Viņš ļoti pieklājīgi man to pasniedza.
"Kareivis jūs nogādās Lokarno.
Jūsu pases būs pie viņa.
Es palieku labā cerībā, ka Lokarno dabūsiet vīzas vai policijas atļaujas."
Viņš iedeva abas pases kareivim, un, nesdami somas, gājām uz ciematu sarunāt vedēju.
Viņš tam kaut ko pateica izloksnē.
Karavīrs pārmeta šauteni pār plecu un paņēma somas.
"Brīnum jauka zeme," es teicu Ketrinai.
"Te viss tik lietišķs."
Mēs sekojām mūsu sargam uz ciematu.
Uz Lokarno braucām ratos, kareivis sēdēja uz bukas blakus vedējam.
Lokarno mēs tikām cauri godam.
Mūs nopratināja, bet izturējās pieklājīgi, jo mums bija pases un nauda.
Diez vai 	viņi 	ticēja jel vienam 	manam vārdam; nodomāju, cik tas viss muļķīgi, tikpat kā tiesā.
Nebija vajadzīgi nekādi pamatoti argumenti, tikai formāla aizbildināšanās, uz	 kuru 	varētu atsaukties 	bez kādiem paskaidrojumiem.
Turklāt mums bija pases 	un mēs gribējām tērēt naudu.
Tāpēc arī dabūjām pagaidu vīzas.
Tās gan jebkuru brīdi varēja anulēt.
Mums vajadzēja pieteikties policijā visur, kur vien ieradīsimies.
Vai mēs drīkstam braukt, kur gribam?
Jā.
Uz kurieni mēs gribam braukt?
"Uz kurieni tu gribi braukt, Ket?"
"Uz Montrē."
"Ļoti skaista pilsēta," ierēdnis sacīja.
"Domāju, jums tur patiks."
"Lokarno arī ir ļoti skaista pilsēta," otrs ierēdnis ieminējās.
Esmu pārliecināts, arī Lokarno jums patiktu.
Lokarno ir ļoti vilinoša pilsēta.
"Mums gribētos tikt uz tādu vietu, kur var nodarboties ar ziemas sportu."
"Montrē nav piemērota ziemas sportam."
"Lūdzu, piedošanu," otrs ierēdnis iebilda.
"Es esmu no Montrē.
Gar Montrē" Oberlendas "Bernes dzelzceļa stigu noteikti var nodarboties ar ziemas sportu.
Ir negodīgi to noliegt."
"Es neesmu to noliedzis.
Es tikai teicu, ka Montrē nav piemērota ziemas sportam."
"Šaubos gan," teica pirmais ierēdnis.
"Es apšaubu tādu apgalvojumu."
"Es palieku pie sava apgalvojuma."
"Es apšaubu tādu apgalvojumu.
Pats esmu vizinājies ar luge35 pa Montrē ielām.
Esmu to darījis ne vienreiz vien.
Vizināšanās ar luge noteikti ir ziemas sports."
Otrs ierēdnis pienāca pie manis.
"Vai jūs, ser, bijāt nodomājis nodarboties ar šo sporta veidu?
Es jums saku, arī šeit Lokarno būs ļoti ērti.
Pats redzēsiet, cik te veselīgs klimats, cik skaista apkārtne.
Jums šeit ļoti patiks,"
"Džentlmenis taču izteica vēlēšanos doties uz Montrē."
"Kas tas ir" luge?
"es jautāju."
"Vai redzat, viņš par to nav pat dzirdējis!"
Tas otram ierēdnim daudz ko nozīmēja.
Viņš jutās gandarīts.
"Luge," sacīja pirmais ierēdnis, "ir braukšana ar kamaniņām."
Otrs ierēdnis papurināja galvu.
"Es jūs vēlreiz lūdzu" nejauciet.
Braukšana ar kamaniņām ir pilnīgi kaut kas cits nekā braukšana ar luge.
Kamaniņas ir konstruētas Kanādā no plakanām latiņām.
Bet luge "parastas ragavas ar sliecēm.
Precizitātei taču jābūt."
"Vai mēs nevarētu braukt ar kamaniņām?"
es vaicāju.
Protams, jūs varētu braukt ar kamaniņām, "atbildēja pirmais ierēdnis."
Kāpēc lai jūs nevarētu.
Montrē pārdod lieliskas Kanādas kamaniņas.
Tās var nopirkt pie brāļiem Oksiem.
Viņi paši importē kamaniņas.
Otrs ierēdnis novērsās.
"Braukšanai ar kamaniņām nepieciešama speciāla trase.
Pa Montrē ielām taču nevar braukt ar kamaniņām.
Kur jūs šeit apmetīsieties?"
"Nezinu," es sacīju.
"Nupat kā iebraucām no Brisago.
Uz ielas stāv rati."
"Ļoti labi, ka esat nodomājuši doties uz Montrē," pirmais ierēdnis teica.
"Jums turienes maigais klimats patiks.
Nemaz nebūs tālu jāmeklē, kur nodarboties ar ziemas sportu."
"Ja patiešām gribat sportot," otrs teica, "tad brauciet uz Engadini vai Mirenu.
Es gan neieteiktu doties uz Montrē, ja gribat nodarboties ar ziemas sportu."
Māsīca ir ļoti nogurusi.
Noriskēsim un brauksim uz Montrē."
Pirmais ierēdnis paspieda man roku.
"Jūs noteikti nožēlosiet, ka aizbraucāt no Lokarno," otrs ierēdnis noteica.
"Katrā ziņā jums būs jāpiesakās Montrē policijā."
"Ar policiju tur nevar būt nekādu nepatikšanu," pirmais ierēdnis centās man iegalvot.
"Ardievu," Ketrina sacīja.
"Liels paldies jums abiem."
Kad tikām līdz durvīm, viņi palocījās, Lokarno aizstāvis mazliet atturīgi.
Mēs nogājām lejā pa kāpnēm un sēdāmies ratos.
Es pasacīju braucējam, kā sauc viesnīcu, ko man bija ieteicis viens no ierēdņiem.
Viņš paņēma grožus.
"Tu esi aizmirsis armiju," Ketrina teica.
Karavīrs stāvēja pie ratiem.
Es iedevu viņam desmit liras.
"Man vēl nav Šveices naudas," es sacīju.
Viņš pateicās, pielika roku pie cepures un gāja projām.
Rati sakustējās, un mēs braucām uz viesnīcu.
"Kā tev ienāca prātā izvēlaties tieši Montrē?"
es vaicāju.
"Vai tu patiešām gribi braukt uz turieni?"
"Šī pilsēta man pirmā ienāca prātā," viņa teica.
"Tur nav slikti.
Mēs varam apmesties augšā kalnos."
"Vai tev miegs nenāk?"
"Tūlīt aizmigšu."
"Mēs kārtīgi izgulēsimies.
Nabaga Ket, tev bija gara, grūta nakts."
"Man bija jautri," Ketrina sacīja.
"Sevišķi tad, kad tu burāji ar lietussargu."
"Vai vari aptvert, ka mēs esam Šveicē?"
"Nē, man tā vien šķiet, tas ir tikai sapnis un mēs atmodīsimies īstenībā."
"Man ir tāda pati sajūta."
"Un tomēr tā ir īstenība, mīļais.
Es taču tagad nebraucu uz Milānas staciju tevi pavadīt."
"Cerams."
"Nerunā tā!
Man bail.
Ja nu tā ir?"
"Esmu tik apreibis, ka nekā nesajēdzu."
"Parādi savas rokas."
Es izstiepu rokas.
Plaukstas bija jēlas, vienās tulznās.
"Caurumu no naglām gan nav," es sacīju.
"Nezaimo!"
Es jutos ļoti noguris, galva griezās.
No jautrības ne miņas.
Rati ripoja pa ielu uz priekšu.
"Tavas nabaga rokas," Ketrina teica.
"Neaiztiec!
Goda vārds, es nezinu, kur mēs atrodamies.
Uz kurieni mēs braucam?"
Vedējs apturēja zirgu.
"Uz metropoles viesnīcu.
Jūs negribat turp braukt?"
"Gribam, gribam," es atteicu.
"Labi vien ir, Ket."
"Labi vien ir, mīļais.
Neraizējies tik daudz!
Mēs kārtīgi izgulēsimies, un rīt tu vairs nejutīsies kā apreibis."
"Briesmīgi griežas galva," es teicu.
"Šodien viss atgādina komisko operu.
Varbūt man gribas ēst."
"Tu esi pārmocījies, mīļais.
Tas pāries."
Rati apstājās pie viesnīcas.
Kāds iznāca un paņēma mūsu somas.
"Ir jau pāri," es sacīju.
Mēs izkāpām uz ietves un gājām uz viesnīcu.
"Es zinu, tas pāries.
Tu esi tikai pārmocījies.
Tik ilgi biji nomodā."
"Lai nu kā, bet Šveicē esam,"
"Jā, tiešām."
Līdzi izsūtāmajam zēnam, kas nesa somas, mēs iegājām viesnīcā.
PIEKTĀ DAĻA
XXXVIII NODAĻA
Toruden sniegs uzsniga ļoti vēlu.
Mēs dzīvojām brūnā koka mājā starp priedēm kalna nogāzē, un naktīs bija tik auksts, ka rīta pusē abās krūzēs uz mazgājamā galdiņa ūdenim pārvilkās plāna ledus kārtiņa.
Misis Gatingena agri no rīta ienāca istabā aizvērt logus un augstajā podiņu krāsnī iekūra uguni.
Kad istaba bija iesilusi, viņa atnesa brokastis.
Sēžot gultā un ēdot brokastis, mēs varējām redzēt ezeru un kalnus pāri ezeram Francijas pusē.
Kalnu virsotnes bija sniegainas, un ezerā ūdens izskatījās pelēcīgi zils.
Gar pašu mājiņu kalnup vijās ceļš.
Riteņu sliedes un ceļa grambas bija sasalušas cietas kā dzelzs, un ceļš veda tieši caur mežu augšup un, apjozis kalnu, iznāca tai vietā, kur pašā mežmalā bija pļavas, šķūņi un mājiņas un sākās ieleja.
Ieleja bija dziļa, un apakšā bija strauts, kas ietecēja ezerā, un, kad vējš pūta no ielejas, varēja dzirdēt pāri akmeņiem čalojam strautu.
Dažreiz mēs nogriezāmies un gājām pa taku caur priežu silu.
Mežā zeme bija mīksta, sals to nebija tā sastindzinājis kā uz ceļa.
Bet mēs nemanījām, cik ciets bija ceļš, jo mūsu zābaku zolēs un papēžos bija naglas; un papēžu naglas iecirtās sasalušajās grambās, un ar šādiem naglotiem zābakiem bija laba un droša iešana.
Un iet pa mežu bija tik jauki.
No mājas, kurā mēs dzīvojām, kraujā nogāze aizsniedzās līdz nelielam klajumam pie ezera, un mēs sēdējām piesaulītē vaļējā verandā un skatījāmies, kā ceļš aizvijas lejup pa nogāzi, un vēl zemāk terasē bija vīna dārzi, vīnogulāji tagad ziemā bija kaili, un dārzus nošķīra mūra žogi, vel tālāk leja aiz vīna dārziem šaurā līdzenumā pašā ezera malā slējās pilsētas nami.
Ezerā bija saliņa, kur auga tikai divi koki, un tie izskatījās pēc zvejnieku laivas burām.
Otrpus ezera bija smaili un stāvi kalni, un ezera galā starp divām kalnu grēdām aizstiepās lēzenā Ronas ieleja; un tajā pusē, kur ieleju atkal nošķēla kalni, atradās Dent du Midi.
Tā bija augsta, sniegota virsotne un pacēlās pāri visai apkārtnei, taču tā atradās tik tālu, ka pat ēnu nemeta.
Saulainās dienās mēs otrās brokastis ieturējām verandā, bet parasti ēdām augšā mazajā istabā ar vienkāršām dēļu sienām un lielu krāsni kaktā.
Pilsētā sapirkām grāmatas un žurnālus, iegādājāmies Hoila rokasgrāmatu un iemācījāmies kāršu spēles diviem spēlētājiem.
Mazā istaba ar krāsni kaktā bija mūsu dzīvojamā istaba.
Viņš bija bijis virssulainis, un viņa strādājusi par apkopēju tajā pašā viesnīcā, un abi iekrājuši naudu un nopirkuši šo īpašumu.
Viņiem bija dēls, un arī tas mācījās par virssulaini.
Viņš tagad strādāja kādā Cīrihes viesnīcā.
Apakšā bija telpa, kur pārdeva vīnu un alu, dažreiz vakaros mēs dzirdējām, kā pie mājas apstājas rati un uz pakāpieniem norīb soļi, kad ceļavīri iegriežas iedzert pa glāzei vīna.
Priekšnamā pie dzīvojamās istabas stāvēja malkas kaste, un es no tās ņēmu pagales, ko piemest krāsnī.
Mēs nepalikām augšā vēlu.
Līdz ar tumsu gājām gulēt lielajā guļamistabā, un noģērbies es atvēru logus un brīdi vēroju nakti un aukstās zvaigznes, un priedes zem loga un drīz vien gāju gultā.
Gulēt bija labi, kad gaiss tik vēss un tīrs un aiz logiem nakts.
Mēs gulējām cieši, un, ja naktī pamodos, tam bija tikai viens iemesls; tad es apgriezu pēli uz otru pusi pavisam klusiņām, lai nepamodinātu Ketrinu, un atkal iemigu, un man bija silti un viegli zem plānās segas.
Karš bija kaut kur bezgala tālu, kā futbola spēle svešā koledžā.
Bet no laikrakstiem es zināju "kalnos vēl notiek cīņas, jo sniegs vēl nav uzkritis."
Dažreiz mēs nogājām lejā uz Montrē.
No kalna lejup veda taka, taču tā bija stāva, un tāpēc parasti izvēlējāmies ceļu un gājām lejā pa šo plato, cieto ceļu pāri laukiem, gar vīna dārzu mūra žogiem un garam ciematu mājām.
Te pavisam bija trīs ciemati "Šernē, Fontanivana, trešā nosaukumu esmu aizmirsis.
Pa šo ceļu mums vajadzēja iet garām vecai četrstūrainai akmens pilij uz klints kalna nogāzē, ar vīna dārziem terasēs; te katra vīnstīga bija piesieta pie kārtiņas, vīnāji sakaltuši brūni, un zeme gaidīt gaidīja sniegu, un apakšā gulēja ezers, gluds un zilgani pelēks kā tērauds.
Ceļš aiz pils vēl krietnu gabalu vijās slīpi lejup, tad pagriezās pa labi, un pašā Montrē veda stāvs, akmeņiem bruģēts ceļš."
Pilsētā mēs neviena nepazinām.
Pastaigājāmies gar ezeru un vērojām gulbjus un kaiju barus, un jūras bezdelīgas, kas uzspurdza gaisā, tiklīdz kāds tuvojās, un kliedza, skatīdamās lejup uz ūdeni.
Te bija ļoti daudz lielu viesnīcu, bet visas slēgtas, toties veikali gandrīz visi bija vaļā, un to īpašnieki ļoti priecājās par mūsu apmeklējumu.
Ketrina iegriezās kādā labā frizētavā sakārtot matus.
Friziere bija ļoti laipna un vienīgais cilvēks, ko Montrē pazinām.
Kamēr Ketrina sēdēja frizētavā, es aizgāju līdz alus pagrabiņam un iedzēru tumšo Minhenes alu un izlasīju laikrakstus.
Lasīju «Corriera della Sera» un angļu un amerikāņu laikrakstus no Parīzes.
Visi sludinājumi bija aiztriepti ar melnu krāsu, droši vien, lai ienaidnieks nevarētu tos izmantot.
No tādas lasīšanas kļūst drūmi.
Un bija jau arī drūmi.
Es sēdēju stūrī, man priekšā bija smaga krūze ar tumšu alu un spīdīga papīra turziņa ar trausliem cepumiem, es ēdu cepumus, jo tie bija mazliet sāļi un labi garšoja pie alus, un lasīju avīzē par sakāvi.
Es gaidīju, kad Ketrina nāks man pakaļ, bet viņa nenāca, un es pakāru laikrakstus uz statīva, samaksāju par alu un gāju viņu meklēt.
Diena bija salta un tumša, īsta ziemas diena, un māju mūri izskatījās drēgni.
Ketrina vēl bija frizētavā.
Friziere veidoja viņai matus.
Es apsēdos mazā kabīnē un noskatījos.
Tā skatīdamies, es satraucos, un Ketrina smaidīja un runāja ar mani, un balss man no satraukuma mazliet aizsmaka.
Matu cirtojamās šķēres patīkami šņikstēja, un es varēju vērot Ketrinu trijos spoguļos, un kabīnē bija patīkami un silti.
Beidzot friziere sasprauda Ketrinas matus un Ketrina paskatījās spogulī un sakārtoja tos mazliet citādi, izvelkot un atkal iespraužot matadatas, tad piecēlās.
"Piedod, ka liku tev tik ilgi gaidīt."
"Monsieur bija ļoti interesanti.
Vai ne tā, monsieur?"
friziere smaidīja.
"Jā," es teicu.
"Mīļā, cik tu man esi dārga," es teicu.
"Vai mums te nav labi?"
Ketrina teica.
"Paklausies!
Ieiesim kaut kur iedzert alu, nevis tēju.
Mazajai Ketrinai alus nekaitēs.
Neizaugs tik liela."
"Viņa ir liela gudriniece," Ketrina sacīja.
"Ne sagādā daudz raižu.
Ārsts saka, alus man nākšot par"
"Ja gribi, lai mazulis nebūtu liels, un izrādīsies, ka tas ir zēns, varbūt no viņa iznāks žokejs."
Ja mums patiešām būs šis bērns, tad laikam būs jāsalaulājas, "Ketrina sacīja.
Mēs sēdējām alus bārā pie stūra galdiņa.
Metās jau tumšs.
Vēl nemaz nebija tik vēls, bet diena bija apmākusies, un krēsla uznāca ļoti agri."
"Salaulāsimies tūlīt," es sacīju.
"Nē," Ketrina teica.
"Tagad neērti.
Pārāk daudz manāms.
"Labāk jau droši vien būtu bijis.
Bet kad mēs to varējām izdarīt, mīļais?"
"Nezinu."
"Vienu gan es zinu.
Es neiešu laulāties tik cienīgā izskatā."
"Neko nevar redzēt."
"Var gan, mīļais.
Friziere man jautāja, vai šis mums būšot pirmais.
Es samelojos un teicu, ka mums jau ir divi puikas un divas meitenes,"
"Kad mēs salaulāsimies?"
"Tiklīdz es atkal būšu slaida.
Jāsarīko lepnas kāzas, un visi nodomās: «Kāds skaists pāris.»"
"Un tu neesi sarūgtināta?"
"Mīļais, kāpēc lai es būtu sarūgtināta?
Vienu vienīgu reizi man bija ļoti nepatīkami, toreiz Milānā, kad pēkšņi jutos kā ielas meita, bet tikai piecas minūtes, un laikam tur bija vainojama istabas iekārta.
Vai tad es neesmu tev laba sieva?"
"Tu esi brīnum jauka sieva."
"Tāpēc, mīļais, neraizējies par formalitātēm.
Mēs salaulāsimies, tiklīdz es atkal būšu slaida."
"Norunāts."
"Kā tu domā, vai vēl iedzert alu?
Ārsts sacīja, ka man esot diezgan šauri gurni un tāpēc nevajagot ļaut mazajai Ketrinai izaugt pārāk lielai."
"Ko vēl viņš teica?"
es norūpējies jautāju.
"Neko.
Man ir brīnišķīgs asinsspiediens, mīļais.
Viņš bija sajūsmā par manu asinsspiedienu."
"Ko viņš teica par šaurajiem gurniem?"
"Neko.
Itin neko.
Viņš teica, ka es nedrīkstot slēpot."
"Gluži pareizi."
"Viņš teica, tagad esot par vēlu sākt, ja agrāk neesmu slēpojusi.
Viņš teica, slēpot jau varot, tikai nedrīkstot krist."
"Tavs dakteris ir jokupēteris."
"Viņš nudien ir jauks.
Kad mazais nāks pasaulē, aicināsim viņu."
"Tu viņam jautāji, vai tev nevajadzētu salaulāties?"
"Nē.
Es viņam teicu, ka mēs esam četrus gadus precējušies.
Redzi, mīļais, ar tevi apprecoties, es kļūšu par amerikānieti, un, vienalga, kad mēs apprecētos, pēc amerikāņu likumiem bērns ir dzimis laulībā."
"Kur tu to uzzināji?"
"Bibliotēkā, Ņujorkas žurnālā «World Almanac»."
"Tu esi burvīga."
"Man ļoti patiktu kļūt par amerikānieti, un tad mēs brauksim uz Ameriku, vai ne, mīļais?
Es gribu redzēt Niagaras ūdenskritumu."
"Tu esi burvīga."
"Es vēl kaut ko gribēju redzēt, bet nevaru atcerēties."
"Lopkautuves?"
"Vulvorta debesskrāpi?"
"Nē."
"Lielo Kanjonu?"
"Bet ko tad?"
Zelta vārtus!
Tos es gribētu redzēt.
Kur ir Zelta vārti?
"Sanfrancisko."
"Aizbrauksim.
Katrā ziņā gribu redzēt Sanfrancisko."
"Norunāts.
Tur arī aizbrauksim."
Vai ne?"
"Vilciens iet dažas minūtes pēc pieciem."
"Mēs paspēsim."
"Labi.
Es tikai vēl iedzeršu alu."
Kad izgājām ārā un pa ielu devāmies tālāk, un uzgājām augšā pa stacijas kāpnēm, bija ļoti auksts.
No Ronas ielejas pūta salts vējš.
Veikalu logi bija gaiši, un mēs vispirms uzkāpām pa stāvām akmens kāpnēm uz augšējās ielas un tad vēl pa otrām kāpnēm nokļuvām pie stacijas.
Rādītājs bija apstājies pie pieciem desmit.
Es paskatījos stacijas pulkstenī.
Piecas minūtes pāri pieciem.
Kad mēs kāpām vagonā, es ieraudzīju, ka mašīnists un konduktors iznāk no stacijas bufetes.
Mēs apsēdāmies un atvērām logu.
Vilcienā bija elektriskā apsildīšana un ļoti smacīgi, bet pa logu nāca iekšā svaigs, vēss gaiss.
"Vai neesi nogurusi, Ket?"
es vaicāju.
"Nē.
Es jūtos brīnišķīgi."
"Ilgi nebūs jābrauc."
"Man patīk braukt," viņa teica.
"Neraizējies par mani, mīļais!
Es jūtos lieliski."
Sniegs uzkrita tikai trīs dienas pirms ziemsvētkiem.
Mēs kādu rītu pamodāmies, un ārā sniga.
Krāsnī jau sprēgāja uguns, un celties vēl negribējās, un mēs vērojām sniegputeni.
Laukā bija stipra sniega vētra.
Jau sākusies ap pusnakti, viņa teica.
Es piegāju pie loga un paskatījos ārā, bet tālāk par ceļu neko nevarēju saredzēt.
Neganti trakoja vējš, un virpuļoja sniegs.
Es ielīdu atpakaļ gultā, un mēs gulējām un runājāmies.
"Kaut es varētu paslēpot," Ketrina teica.
"Cik nelāgi, ka nedrīkst slēpot."
"Dabūsim ragavas ar stūri un vizināsimies pa ceļu.
Tas nebūs kaitīgāk kā braukt ar mašīnu,"
"Vai nekratīs?"
"Pamēģināsim."
"Jādomā, ka pārāk nekratīs."
"Drīz iesim pastaigāties pa sniegu."
"Pirms otrajām brokastīm," Ketrina teica, "tad labāk gribēsies ēst."
"Man vienmēr gribas ēst,"
"Man tāpat."
Izgājām ārā, bet malu malās bija sadzītas kupenas, un mēs tālu netikām.
Es bridu pa priekšu un ieminu pēdas līdz stacijai.
Tā putināja, ka gandrīz neko nevarēja saskatīt, un pie stacijas mēs iegājām mazā krodziņā, ar slotiņu notīrījām viens otram sniegu un apsēdāmies uz sola, un pasūtījām vermutu.
"Tāda vētra," bufetniece teica.
"Jā."
"Šogad sniegs uzsniga ļoti vēlu."
"Jā."
"Vai man neapēst tāfelīti šokolādes?"
Ketrina jautāja.
"Kaut gan līdz otrajām brokastīm vairs nav tālu.
Es vienmēr jūtos izsalkusi."
"Tad tikai ēd," es sacīju.
Apēdīšu vienu tāfelīti ar lazdu riekstiem, "Ketrina teica."
"Tā ir ļoti laba," bufetniece teica, "man tā garšo vislabāk."
"Es dzeršu vēl vienu vermutu," sacīju.
Kad izgājām no krodziņa, lai dotos mājup, mūsu iemītās pēdas bija aizputinātas.
Bija samanāmi tikai nelieli padziļinājumi.
Sniegs putināja sejā, un mēs gandrīz neko neredzējām.
Nopurinājām sniegu un gājām brokastot.
Otrās brokastis pasniedza misters Gatingens.
Vai jūs slēpojat, mister Henrij?
"Nē.
Bet gribu iemācīties."
"Iemācīsieties viens divi.
Mans zēns atbrauks pa ziemsvētkiem, un viņš jūs iemācīs."
"Tas būtu jauki.
Kad viņš ieradīsies?"
"Rītvakar,"
Kad pēc otrajām brokastīm sēdējām mazajā istabā pie krāsns un pa logu vērojām, kā krīt sniegs, Ketrina teica: "Vai tev, mīļais, negribas vienam doties kādā izbraukumā, pabūt kopā ar cilvēkiem un paslēpot?"
"Nē.
Kāpēc man tas vajadzīgs?"
"Es dažreiz iedomājos, varbūt tu gribētu būt kopā arī ar citiem cilvēkiem, ne tikai ar mani vien."
"Vai tu gribi būt kopā ar citiem cilvēkiem?"
"Nē."
"Es arī negribu."
"Zinu.
Es zinu, ka esmu briesmīga muļķe un par daudz pļāpāju, un man liekas, tev vajadzētu braukt prom, citādi es tev apnikšu,"
"Vai tu gribi, lai es braucu prom?"
"Nē.
"Panāc šurp," viņa teica.
"Es gribu pataustīt tavu punu.
Puns tomēr ir liels."
"Tev patiktu?"
"Katrā ziņā būtu interesanti.
Es gribētu redzēt, kāds tu izskaties ar bārdu."
"Labi.
Es audzēšu bārdu.
No šī brīža sākšu audzēt.
Tā ir laba iedoma.
Vismaz man būs nodarbošanās."
"Vai tu raizējies, ka tev nav ko darīt?"
"Nē.
Man patīk.
Ir tik labi.
Un tev?"
"Man ir brīnišķīgi.
"Ai, Ket!
Tu nevari ne iedomāties, cik neprātīgi es tevi mīlu."
"Arī tagad?"
"Tagad un vienmēr.
Esmu tik laimīgs.
Vai mums tagad nav labi?"
"Jā, man ir labi, bet, šķiet, tu esi tāds nemierīgs."
"Nē.
Dažreiz atceros fronti un vienu otru paziņu.
Es ne par ko vairs nelauzu galvu."
"Ko tu atcerējies?"
"Rinaldi, mācītāju un citus kara biedrus.
Bet es par viņiem daudz nedomāju.
Negribu domāt par karu.
Esmu tam pārvilcis svītru."
"Par ko tu patlaban domā?"
"Ne par ko."
"Tu domā gan.
Pastāsti!"
"Es domāju, diez vai Rinaldi bija sifiliss,"
"Un neko citu?"
"Nē."
"Vai tad viņam bija?"
"Nezinu."
"Cik labi, ka tev nav!
Vai tev kādreiz ir bijis kaut kas tāds?"
"Man bija gonoreja."
"Par to es negribu nekā dzirdēt.
Vai tas ir ļoti sāpīgi, mīļais?"
"Ļoti."
"Es vēlētos, lai man arī būtu,"
Es gribu, tad es būšu tāda pati kā tu.
Es gribētu satikties ar visām tavām meičām, tad es varētu viņas visas izjokot."
"Tas ir skaisti."
"Un, ka tev bija gonoreja, tas arī skaisti?"
"Nē.
Paskaties, kā snieg!"
"Labāk skatīšos uz tevi.
Mīļais, kāpēc tu neaudzē matus?"
"Kā" neaudzēju?
"Mazliet garākus."
"Ir jau diezgan gari."
"Nē, lai izaug mazliet garāki, un tad es varēšu nogriezt savējos un mēs būsim vienādi, tikai viens blonds otrs tumšmatains."
"Es tev neļaušu griezt nost matus."
"Tas būtu jocīgi.
Man apnikuši gari mati.
Naktī gultā tikai traucē."
"Man patīk."
"Un īsi tev nepatiks?"
"Varbūt.
Man patīk tādi kā pašlaik."
"Ar īsiem būs labāk.
Tad mēs abi izskatītos vienādi.
Ai, mīļais, es tevi tā mīlu un gribu, lai mēs būtu kā viens."
"Mēs jau esam.
Mēs abi esam viens."
"Zinu.
Naktī esam."
"Naktī viss ir brīnišķīgi."
"Es vēlētos, lai pat nevarētu izšķirt, kur esi tu, kur es.
Es negribu, ka tu brauc prom.
Es tikai tā teicu.
Bet, ja tu gribi, brauc.
Tikai steidzies drīz atpakaļ!
Ai, mīļais, es vispār nedzīvoju, kad neesmu kopā ar tevi."
"Es nekad nebraukšu prom," sacīju.
"Bez tevis es esmu nekam nederīgs cilvēks.
Tad man dzīves vairs nav."
"Gribu, lai tev būtu dzīve.
Gribu, lai tev būtu laimīga dzīve.
Bet tā taču būs mūsu kopīgā dzīve?"
"Nu, vai man tagad noskūt bārdu vai atstāt, lai aug?"
Būs interesanti.
Varbūt līdz Jaungadam izaugs,"
"Vai nesaspēlēsim šahu?"
"Nē.
Spēlēsim šahu."
"Un pēc tam citu?"
"Jā."
"Nu labi."
Es izņēmu šaha dēli un nostādīju figūras.
Ārā vēl stipri sniga.
Reiz naktī es pamodos un jutu, ka arī Ketrina ir nomodā.
Pa logu spīdēja iekšā mēness, un uz gultas krita loga spraišļu ēnas.
"Vai tu, dārgais, esi nomodā?"
"Jā.
Tu nevari gulēt?"
"Nupat pamodos ar domām, cik neprātīga biju, kad tevi sastapu pirmo reizi.
Atceries?"
"Tu biji tikai mazliet neprātīga."
"Tagad vairs neesmu.
Tagad viss ir brīnišķīgi.
Tu tik mīļi izrunā vārdu «brīnišķīgi».
Saki: brīnišķīgi."
"Brīnišķīgi."
"Tu esi mīļš!
Vairs neesmu neprātīga.
Esmu tikai ļoti, ļoti, ļoti laimīga."
"Guli nu," es teicu.
"Labi.
Iemigsim abi reizē."
"Norunāts."
Bet mēs neiemigām reizē.
Es vēl ilgi paliku nomodā, daudz ko pārdomādams un vērodams, kā Ketrina guļ un mēness gaisma krīt viņai sejā.
Tad arī es aizmigu.
XXXIX NODAĻA
Janvāra vidū man bija uzaugusi bārda un bija iestājusies īsta ziema ar dzidrām, aukstām dienām un ļoti saltām naktīm.
Mēs atkal varējām staigāt pa ceļiem.
Siena un malkas ragavas un baļķi, ko vilka lejup no kalna, bija noblietējuši sniegu cietu un gludu.
Sniegs klāja visu zemi gandrīz līdz pašai Montrē.
Kalni otrpus ezera arī bija balti, un Ronas ieleja gulēja zem sniega.
Mēs devāmies garās pastaigās uz Bains del’Alliaz otrpus kalna.
Ketrinai kājās bija nagloti zābaki, ap pleciem apmetnis un rokā nūja ar asu tērauda galu.
Apmetnis apsedza viņas piebriedušo augumu, un mēs negājām pārāk ātri, šad tad apstājāmies un atsēdāmies atpūsties uz baļķiem ceļa malā, ja viņa jutās nogurusi.
Ciematā Bains del’Alliaz koku pudurī slēpās krodziņš, kur meža cirtēji iegriezās iemest pa glāzītei, un mēs tur sēdējām, sildījāmies pie krāsns un dzērām sarkano karstvīnu ar garšvielām un citronu.
To sauca par Glühwein; ar to ļoti labi varēja sasildīties vai uzdzert uz kāda veselību.
Krodziņā bija tumšs un piedūmots, un vēlāk, kad izgājām ārā, aukstais gaiss cirtās plaušās un elpojot deguna gals kļuva stīvs.
Vēl atskatījāmies uz krodziņu, kur logos spīdēja uguns un ārā pie slitas aukstumā meža cirtēju zirgi dīžājās un skurināja galvu.
Spalvas uz purniem bija apsarmojušas, un elpa gaisā pārvērtās baltos mutuļos.
Ceļš, kas veda mājup, kādu gabalu bija gluds, slidens un ledus iedzeltens no zirgu mēsliem, kamēr beidzot baļķu vedamais ceļš nogriezās sānis.
Tālāk uz ceļa, kas aizlocījās cauri mežam, bija tīrs, piemīts sniegs, un divas reizes, nākot vakarā mājās, mēs redzējām lapsu.
Apkārtne bija jauka, un pastaigas aizvien bija patīkamas.
"Tev tagad ir brīnišķīga bārda," Ketrina sacīja.
"Mats matā kā meža cirtējiem.
Vai tu ievēroji to vīru ar maziem zelta auskariem?"
"Tas ir kalnu kazu mednieks," es teicu.
"Viņi auskarus nēsājot tāpēc, ka tie padarot asāku dzirdi."
"Tiešām?
Neticu.
Viņi varbūt tos nēsā, lai katrs redz, ka viņi ir kalnu kazu mednieki.
Vai šeit tuvumā ir kalnu kazas?"
"Jā, aiz Dent de Jaman kalna."
"Cik interesanti, ka mēs redzējām lapsu."
"Kad lapsa guļ, tā apliek sev apkārt asti, lai silti."
"Tā laikam ir brīnišķīga sajūta."
"Es vienmēr esmu vēlējies, kaut man būtu tāda aste.
Vai neizskatītos jocīgi, ja mēs kā lapsas staigātu ar tādām kuplām astēm?"
"Tad nekādi nevarētu apģērbties."
"Mums būtu īpašas drēbes, vai arī mēs dzīvotu tādā zemē, kur apģērbam nepiešķir nekādu nozīmi."
"Mēs jau dzīvojam tādā zemē, kur nekam nav nozīmes.
Cik lieliski, ka te nav neviena paziņas!
Tu, mīļais, neilgojies pēc cilvēkiem?"
"Nē."
"Vai mēs uz brītiņu neapsēstos?
Esmu mazliet nogurusi."
Mēs apsēdāmies cieši blakus uz baļķiem.
Tālāk ceļš vijās lejup cauri mežam.
"Ne.
Mēs viņam neļausim."
"Kā mums ar naudu?"
"Papilnam.
Es saņēmu par pēdējo čeku."
"Vai tavi radinieki tagad nemēģinās tevi uzmeklēt, zinot, ka tu esi Šveicē?"
Varbūt.
Es viņiem uzrakstīšu.
"Vēl neesi aizrakstījis?"
"Nē.
Tikai aizsūtīju čeku parakstīt."
"Paldies dievam, ka neesmu tava radiniece."
"Es viņiem aizsūtīšu telegrammu."
"Vai tu viņus nemaz nemīli?"
"Kādreiz mīlēju, bet mēs esam tik daudz strīdējušies, ka no mīlestības nekas vairs nav palicis."
"Es domāju, man viņi patiks.
Varbūt pat ļoti."
"Labāk nerunāsim par viņiem, citādi sākšu raizēties."
Pēc brīža es sacīju: "Iesim, ja esi atpūtusies."
"Esmu atpūtusies."
Mēs gājām tālāk pa ceļu.
Bija satumsis, un sniegs gurkstēja zem kājām.
Vakars bija sauss un auksts, un brīnum skaidrs.
"Kā man patīk tava bārda," Ketrina sacīja.
"Tev nudien piestāv.
Izskatās asa un spuraina, bet īstenībā ir tik mīksta un mīlīga."
"Vai es tev labāk patīku ar bārdu?"
"Tā liekas.
Esmu nolēmusi, mīļais, pirms mazās Ketrinas dzimšanas negriezt nost matus.
Tagad es izskatos pārāk kupla un cienīga.
Bet, kad viņa piedzims un atkal būšu slaida, domāju matus nogriezt, tad tev būs jauna, pavisam cita sieva.
Aiziesim abi pie friziera, vai arī aiziešu viena un sagādāšu tev pārsteigumu."
Es klusēju.
"Tu taču man neaizliegsi?"
"Nē.
Šķiet, tas būs interesanti."
"Tu esi mīļš.
Ko tu vēl gribi?
Mani galīgi pazudināt?"
"Jā.
Es pats arī to gribu."
XL NODAĻA
Mēs dzīvojām brīnišķīgi.
Un ziema bija ļoti skaista, un mēs paši bijām bezgala laimīgi.
Šad tad iestājās neliels atkusnis, kad pūta silts vējš un kusa sniegs, un gaisā jautās pavasaris, taču atkal uznāca stiprs aukstums un ziema atgriezās.
Martā pirmo reizi ziema atkāpās pavisam.
Naktī sāka līt.
Un lija visu rītu un pārvērta sniegu šķīdonī, un kalna nogāzes kļuva drūmas.
Pār ezeru un ieleju savilkās mākoņi.
Augšā kalnos lija.
Sēdējām un klausījāmies, kā ārā līst.
"Vai nevajadzētu pārcelties uz pilsētu?"
"Kā tu domā?"
Ketrina jautāja.
"Ja ziema pagājusi un lietus nepārstāj, tur augšā nav vairs interesanti.
Cik ilgi vēl līdz mazās Ketrinas dzimšanai?"
"Apmēram mēnesis.
Varbūt drusku vairāk."
"Vajadzētu apmesties Montrē."
"Vai nebrauksim uz Lozannu?
Tur ir slimnīca."
"Esmu ar mieru.
Es tikai domāju, vai tā nav pārāk liela pilsēta."
"Mēs tikpat labi varam dzīvot vieni paši arī lielā pilsētā, un Lozanna droši vien ir jauka."
"Kad pārcelsimies?"
"Man vienalga.
Kā tu gribi, mīļais.
Es nebraukšu prom no šejienes, ja tu nevēlies."
"Redzēsim, kāds iegrozīsies laiks."
Trīs dienas lija.
Kalna nogāzē aiz stacijas sniegs nokusa pavisam.
Pa ceļu plūda netīra ūdens straume.
Bija pārāk slapjš un dubļains, lai dotos pastaigā.
Kad trešās dienas rītā joprojām lija, mēs nolēmām pārcelties uz pilsētu.
"Neraizējieties, mister Henrij," Gatingens sacīja.
"Jums nebija mani īpaši jābrīdina.
Es nemaz nedomāju, ka gribēsiet tagad te palikt, kad iestājies slikts laiks."
"Mums jādzīvo slimnīcas tuvumā kundzes dēļ," es teicu.
"Saprotu," viņš teica.
"Varbūt atbrauksiet un padzīvosiet pie mums ar mazo?"
"Jā, ja jums būs brīva istaba."
"Pavasarī, kad atkal sāksies jaukais laiks, jūs varēsiet braukt atpakaļ.
Mazo un aukli novietosim lielajā istaba, kas tagad aizslēgta, un jūs ar kundzi dzīvosiet jūsu tagadējā istabā ar skatu uz ezeru."
"Es atrakstīšu, pirms brauksim šurp," sacīju.
Tā viņi palika stāvot lietū pie stacijas, mādami mums ardievas.
"Lāga cilvēki," Ketrina teica.
"Viņi bija labi pret mums."
Montrē iesēdāmies Lozannas vilcienā.
Lūkojāmies ārā pa logu un mēģinājām saskatīt to vietu, kur dzīvojām, bet kalnus nevarēja saredzēt, jo tie bija mākoņos.
Vilciens apstājās Vevejā, tad brauca tālāk; vienā pusē stigai bija ezers, otrā pielijuši, rūsgani lauki un kaili meži, un slapjas mājas.
Iebraucām Lozannā un devāmies uz kādu nelielu viesnīcu.
Un nemitīgi lija, kamēr braucām pa ielām un beidzot sasniedzām viesnīcas vārtus.
Šveicars ar spīdīgām atslēgām pie svārku atloka, lifts, paklāji uz grīdas, baltie mazgājamie trauki un spožā armatūra, metāla gulta un plašā, ērtā guļamistaba likās liela greznība pēc dzīves pie Gatingeniem.
Istabas logi atradās pielijuša dārza pusē, dārzam apkārt bija sēta ar dzelzs režģiem.
Otrpus kraujās ielas arī bija viesnīca ar līdzīgu žogu un dārzu.
Es skatījos, kā dārza strūklakas baseinā krīt lietus pilieni.
Ketrina iededza visas lampas un sāka izkravāties.
Es pasūtīju viskiju ar sodu un atlaidos gultā un lasīju avīzes, ko biju nopircis stacijā.
Bija 1918. gada marts un Francijā sācies vāciešu uzbrukums.
Es dzēru viskiju ar sodu un lasīju, kamēr Ketrina izkravāja somas un rosījās pa istabu.
"Kas tad?"
"Zīdaiņa pūriņš.
Kad jau ir tik tālu kā man, laiks iegādāties."
"To taču var nopirkt."
"Zinu.
Rīt pat nopirkšu.
Noskaidrošu, kas nepieciešams."
"Tā kā būtu jāzina.
Tu taču biji māsa."
"Bet hospitāļos reti kāds karavīrs bija pagādājis sev bērnu."
"Es pagādāju."
Viņa iesita man ar spilvenu un izšļakstīja viskiju ar sodu.
"Es likšu, lai atnes citu," viņa sacīja.
"Atvaino, ka izlaistīju."
"Tur nekas liels nebija palicis.
Nāc apsēdies!"
"Nē.
Gribu kaut kā labāk iekārtot šo istabu."
"Kā tad?"
"Lai justos kā mūsu mājās."
"Izkar Antantes karogus."
"Izbeidz, lūdzu!"
"Pasaki vēlreiz."
"Izbeidz."
"Nemaz."
"Nu tad nāc apsēdies!"
"Iešu."
Viņa pienāca un apsēdās uz gultas.
"Es zinu, mīļais, tev no manis maz prieka.
Es izskatos pēc mucas."
"Nē jel.
Tu esi skaista un mīļa."
"Es tagad izskatos tik neveikla, vajadzēja ar tev tādu apprecēt."
"Nē jel.
Tu kļūsti arvien skaistāka."
"Es, mīļais, atkal būšu slaida."
"Jau tagad esi."
"Tu laikam esi dzēris."
"Tikai viskiju ar sodu."
"Atnesīs vēl," viņa teica.
"Vai liksim, lai pusdienas pasniedz šeit?"
"Nebūtu slikti."
"Tad mēs nekur neiesim.
Šovakar paliksim istabā."
"Un atpūtīsimies," es teicu.
"Es dzeršu vīnu," Ketrina teica.
"Tas man nekaitēs.
Varbūt mēs varētu dabūt mūsu veco balto kapri."
"Gan dabūsim; šādā viesnīcā jābūt Itālijas vīniem.
Pie durvīm klauvēja viesmīlis.
Viņš atnesa glāzi viskija ar ledu un līdzās glāzei uz paplātes mazu pudelīti ar sodas ūdeni."
"Paldies," es sacīju, "Nolieciet šeit!
Esiet tik laipns un pusdienas divām personām uznesiet augšā, arī divas pudeles sausā baltā kapri ledū."
"Vai vispirms ēdīsiet zupu?"
"Ketrin, tu vēlies zupu?"
"Lūdzu."
"Atnesiet vienu porciju."
"Lūdzu, ser."
Viņš izgāja un aizvēra durvis.
Es atkal pievērsos avīzēm un avīzēs aprakstītajam karam un lēnām lēju sodas ūdeni viskija glāzē, kurai pa virsu peldēja ledus.
Aizmirsu pateikt, lai ledu neliek viskijā.
Lai nes atsevišķi.
Tad var redzēt, cik daudz viskija ieliets un cik daudz jāpielej sodas ūdens.
Man vajadzēs nopirkt viskija pudeli un likt, lai atnes tikai ledu un sodas ūdeni.
Tas būtu visprātīgāk.
Labs viskijs ir ļoti patīkams.
Viens no vispatīkamākajiem dzīves priekiem.
"Mīļais, par ko tu domā?"
"Par viskiju."
"Un tieši ko par viskiju?"
"Par to, cik tas ir lielisks."
Ketrina saviebās.
"Nu jā," viņa teica.
Mēs nodzīvojām viesnīcā trīs nedēļas.
Tur nemaz nebija slikti; ēdamistaba parasti bija tukša, un ļoti bieži vakaros ēdām savā istabā.
Mēs klaiņojām pa pilsētu un ar kalnu dzelzceļu aizbraucām līdz Uši, un tur pastaigājāmies gar ezeru.
Laiks bija diezgan silts, gluži kā pavasarī.
Nožēlojām, ka vairs nedzīvojam kalnos, bet pavasarīgs laiks ilga tikai dažas dienas, un atkal iestājās ziemas beigu drēgnums.
Ketrina pilsētā nopirka visu, kas vajadzīgs mazajam.
Es gāju uz vingrošanas zāli trenēties boksā.
Es parasti gāju agri no rīta, un tikmēr Ketrina pagulēja ilgāk.
Šajās agrā pavasara dienās bija tik jauki pēc boksa treniņa un dušas pastaigāties pa ielām, ieelpot pavasara gaisu un iegriezties kafejnīcā, pasēdēt un pavērot cilvēkus, un palasīt avīzes, un iedzert vermutu, tad iet atpakaļ uz viesnīcu un kopā ar Ketrinu ēst otrās brokastis.
Boksa treneris bija ūsains vīrs, ļoti noteikts un straujš uzbrucējs, bet šim vīram dūša saplaka, tiklīdz viņam kāds uzbruka.
Tomēr vingrošanas zālē bija patīkami.
Labs gaiss, daudz gaismas, un es noņēmos vaiga sviedros ar lecamauklu, ēnu boksu un izpildīju vēdera muskuļu vingrinājumus, guļot uz grīdas saules gaismā, kura iespīdēja pa vaļējo logu, un reizēm nobaidīju treneri, kad abi boksējāmies.
Sākumā nevarēju trenēties gara, šaura spoguļa priekšā, jo bija tik savādi skatīties uz bārdaino tēvaini, kas boksējas.
Beigās tas mani uzjautrināja.
Tiklīdz sāku nodarboties ar boksu, taisījos dzīt nost bārdu, bet Ketrina atrunāja.
Dažreiz mēs ar Ketrinu ormanī izbraucām ārpus pilsētas.
Jaukajās dienās šādi izbraukumi bija ļoti patīkami, un mēs atradām divas labas vietas, kur varējām aizbraukt paēst.
Ketrina tagad nejaudāja iet kājām tālus gabalus, un man ļoti patika kopā ar viņu vizināties pa lauku ceļiem.
Ja diena bija jauka, mēs skaisti pavadījām laiku, un mums nekad nebija garlaicīgi.
Zinājām, ka bērna piedzimšana vairs nav tālu, un mums abiem bija tāda sajūta, it kā mūs kāds skubinātu un mēs nedrīkstētu zaudēt laiku, ko varam pavadīt kopā.